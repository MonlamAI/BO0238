ཨེ་ཌྷི་མན་ཌྷི་དྷ་ཨ་མེ་སི་ངོ་སྤྲོད་གནད་བསྡུས།
ཨེ་ཌྷི་མན་ཌྷི་དྷ་ཨ་མེ་སི་ཡིས་བརྩམས།
དོན་འགྲུབ་ཆོས་གཡང་གིས་བསྒྱུར།


ས་བཅད་དང་བོ།
“ཁྱེད་ཚོའི་དངུལ་ཕྱིར་ཁྱེར་ན་གཞོན་ཞིག་གིས་མལ་སའི་རས་
ཡོལ་ལས་མགོ་ཕྱིར་བུད་ནས་སྐད་ཤུགས་དྲག་པོས“ངེད་མེས་རྒྱལ་ལ་
དམའ་འབེབས་བྱེད་མཁན་གྱིས་བྱིན་པའི་དངུལ་ང་ལ་མི་དགོས”ཞེས་
གཤེ་གཤེ་བཏང་།
ཕ་ལྗུའུ་ཝ་ཡི་རྒྱལ་གཅེས་ན་ཆུང༌།
ང་རང་ཐ་ཤལ་དཔའ་ཞུམ་གྱི་དམག་མི་ཞིག་བྱེད་མི་འདོད། ཡིན་
ནའང་དེ་རིང་ཞོགས་པ་ལྟར་རྒན་ལགས་ཀྱིས་ང་ཚོར་སྒྲུང་གཏམ་
གསུངས་ཚེ། ང་རང་སློབ་གྲྭར་འགྲོ་རྒྱུར་དགའ་བོ་ཡོང་ངེས་ཐག་ཆོད་
ཡིན། རྒན་ལགས་ཀྱིས་་ངས་ཟླ་རེ་བཞིན་ཁྱེད་ཚོར་སྒྲུང་བཤད་ཆོག་ལ།
སྒྲུང་བྲིས་ནས་ཁྱེད་ཚོར་སྤྲད་ཀྱང་ཆོག སྒྲུང་གཏམ་མང་ཆེ་བ་ནི་དེ་རིང་
བཤད་པའི《ཕ་ལྗུའུ་ཝ་ཡི་རྒྱལ་གཅེས་ན་ཆུང》 ནང་གི་ཀུན་སྤྱོད་བླ་
ན་འཕགས་པའི་གཞོན་ནུའི་གཏམ་རྒྱུད་བཞིན་དོན་སྙིང་ལྡན་ལ་སློབ་
གསོས་ཕྱུག་པ་ཤ་སྟག་ཡིན་་ཞེས་གསུངས་། གཤམ་དུ་རྒན་ལགས་ཀྱིས་
ང་ཚོར་གསུངས་པའི《ཕ་ལྗུའུ་ཝ་ཡི་རྒྱལ་གཅེས་ན་ཆུང》 ཞེས་པ་དེ་
འཆད་རྒྱུ་ཡིན།
ཧྥ་རན་སིའི་གྲུ་གཟིངས་ཤིག་སི་ཕེའེན་གྱི་བྷཱར་སི་ལཱོའོ་ནཱས་
གཏོང་མགོ་ཚུགས་ཏེ་ཨེ་ཋི་ལེའི་ལྗེ་ནོའོ་ཝ་རུ་ཤར་གཏོང་བྱེད་བཞིན་
ཡོད། གྲུ་གཟིངས་ནང་གི་འགྲུལ་བ་ནི་ཧྥ་རན་སིའི་མི་དང་། ཨེ་ཋི་ལཱེའི་
མི་རིགས། སི་ཕེའེན་གྱི་མི་རིགས། ད་དུང་སི་ཝེ་ཚིར་གྱི་མི་རིགས་
བཅས་ཡིན།
འགྲུལ་བ་དེ་དག་གི་ནང་དུ་ལོ༡༡ཡིན་པའི་ན་ཆུང་ཞིག་གི་ལུས་
ལ་གོས་ཧྲུལ་གྱོན་ཞིང་། གྲོགས་མེད་ཁེར་རྐྱང་ངང་མི་ཚོགས་ཀྱི་
ཟུར་ཞིག་ཏུ་མིག་མདངས་ལ་སྐྱོ་ཉམས་ཤིག་ཤར་ནས་ཉེ་འཁོར་གྱི་
མི་དག་ལ་ལྟ་བཞིན་མཆིས། ཁོའི་མི་སེམས་དངངས་པར་བྱེད་པའི་
མིག་མདངས་དེ་ལ་རྒྱུ་མཚན་མེད་པ་ནི་མིན་ཏེ། ལོ་གཉིས་ཀྱི་གོང་
རོལ་ཏུ་ན་ཆུང་དེའི་ཕ་མ་གཉིས་ཀྱིས་ཁོ་རང་ཡུལ་གྲུ་ཀུན་ཏུ་རྒྱུ་བའི་
ཟློས་གར་ཚོགས་པ་ཞིག་ལ་བཙོང་། ཟློས་གར་ཚོགས་པའི་མིས་ན་
ཆུང་དེར་རྟ་ལྕག་གིས་རྡུང་བ་དང་རྡོག་བཀྱག་གཞུ་བ། ཐ་ན་ལྟོགས་
མྱངས་སུ་བཅུག་ནས་བཙན་ཤེད་ཀྱིས་ཁོ་ལ་རྩལ་རྩེད་སྣ་ཚོགས་སློབ་
ཏུ་བཅུག་རྗེས་ཁོ་ཁྲིད་ནས་ཧྥ་རན་སི་དང་སི་ཕེའེན་སོགས་སུ་ཡོང་
འབབ་བསག་པར་འགྲོ་བཞིན་ཡོད། དེ་ལྟར་ཉེས་རྡུང་ཚད་མེད་བཏང་
བར་མ་ཟད་ལྟོ་ཡང་རྒྱག་པ་ཞིག་སྟེར་མྱོང་མེད། བྷཱར་སི་ལཱོའོ་ནཱར་
སླེབས་པ་ནས་བཟུང་། ཁོས་མུ་མཐུད་དུ་ཉེས་རྡུང་དང་བཀྲེས་སྐོམ་གྱི་
མནར་གཅོད་ལ་བཟོད་བསྲན་བྱ་ཐབས་བྲལ་ཏེ། ཟློས་གར་ཚོགས་པ་
ནས་བྲོས་བྱོལ་བྱས་ཏེ་ཨེ་ཋི་ལེའི་གཞུང་ཚབ་ཁང་ལ་སྲུང་སྐྱོབ་བྱེད་
པའི་རེ་ཞུ་བྱས། གཞུང་ཚབ་ཁང་ནས་ཁོ་ལ་སྙིང་རྗེ་སྐྱེས་ཏེ་འཁོར་གྲུ་
འདིའི་ནང་དུ་བསྡད་ནས་འགྲོ་རུ་བཅུག ད་དུང་ཁོའི་ལག་ཏུ་ལྗེན་ནོའོ་
ཝའི་ཕྱག་མཛོད་ལ་བསྐུར་བའི་ཡི་གེ་ཞིག་བཞག་ནས་ཕྱག་མཛོད་
ཀྱིས་མི་མངགས་ཏེ་ན་ཆུང་དེ་ཕྱིར་ཕ་མའི་འགྲམ་དུ་བསྐྱལ་དགོས་
ཚུལ་བཅོལ་ཡོད། ཉམ་ཐག་པའི་ན་ཆུང་དེའི་ལུས་པོ་ཡོངས་སུ་རྨ་ཤུལ་
གྱིས་ཁེངས་སྟབས་ཧ་ཅང་ཡིད་སྐྱོ་བོ་ཡོད། ན་ཆུང་དེ་གྲུ་གཟིངས་ཀྱི་
རིམ་པ་གཉིས་པའི་ཉལ་ཁྲིའི་ཐོག་ཏུ་བཀོད་སྒྲིག་བྱས་ཡོད། འགྲུལ་བ་
མང་བོ་ཡ་མཚར་ནས་ཁོ་ལ་ལྟ་བཞིན་ཡོད་ལ། འགའ་རེས་ཁོ་ལ་སྐད་
ཆ་དྲིས། འོན་ཀྱང་ཁོས་ལན་ཅི་ཡང་མི་སློག ཧ་ལམ་འཛམ་གླིང་ཐོག་
གི་མི་ཚང་མར་སྡང་ནས་མཐོང་ཆུང་བྱེད་བཞིན་པ་འདྲ།
ཡིན་ནའང་ཡུལ་སྐོར་བ་གསུམ་གྱིས་ཐབས་ཤེས་སྣ་ཚོགས་སྤྱད་
ནས་ཁོ་ལ་སྐད་ཆ་དྲིས། མཐར་ཁོས་ར་མ་ལུག( ལྦི་ནཱེ་ཤིན་སྐད་
དང་ཧྥ་རན་སིའི་སྐད། སི་ཕེའེན་གྱི་སྐད།) གི་སྐད་ཆའི་སྒོ་ནས་ཁོའི་
གཏམ་རྒྱུད་རྣམས་བཤད། ཡུལ་སྐོར་བ་གསུམ་པོ་ནི་ཨེ་ཋི་ལཱེའི་མི་
རིགས་མིན་རུང་ཁོས་བཤད་པ་རྣམས་ཧ་གོ་བས། ཁོ་ལ་སྙིང་རྗེ་སྐྱེས་
པའམ་ཡང་ན་ཆང་རྗེས་ཀྱི་སྤྲོ་སྣང་དེའི་དབང་གིས་དོང་ཙེ་འགའ་བྱིན་
ཏེ་མུ་མཐུད་དུ་ཁོ་ལ་གནས་ཚུལ་གཞན་བཤད་དུ་བཅུག དེ་ནས་ཡང་
བསྟན་བཤིག་ཚ་བོས་ཁོ་ལ་ཁ་མཚར་ཀུ་རེ་བཤད། སྐབས་དེར་བུད་
མེད་ཅིག་གྲུ་ཁང་དུ་འཛུལ་ཡོང་བ་ན། ཁོ་ཚོས་ངོམ་སོ་བྱེད་ཁུལ་གྱིས་
དོང་ཙེ་ཁ་ཤས་ཅོག་ཙེ་ཐོག་ཏུ་གཡུགས་ཏེ་་ཝེ། འདི་ཚོ་ཡང་ཁྱེར”ཟེར།
ཁོས་དོང་ཙེ་ཁུག་མའི་ནང་དུ་བླུགས་ཏེ་སྐད་གདངས་དམའ་
མོས་ཁོང་ཚོར་ཐུགས་རྗེ་ཆེ་ཞེས་ཞུས། ཁོའི་ཁ་འཁྱགས་ངོ་འཁྱགས་
ཀྱི་རྣམ་པ་དེ་ཡལ་ནས་གདོང་ལ་འཛུམ་མདངས་ཤིག་རྒྱས། དེ་ནས་
ཉལ་ཁྲིའི་ཐོག་ཏུ་འཛེགས་ནས་རས་ཡོལ་འཐེན་ཏེ་རང་ཉིད་ཀྱི་གནས
ཚུལ་རྣམས་ལ་བསམ་བློ་གཏོང་མགོ་བརྩམས། ལོ་གཉིས་ཀྱི་རིང་ལ་
སོབ་སྒོར་གྱི་བྲོ་བ་བརྗེད་ཟིན་ལ། ད་དུང་གོས་ཀྱང་འདྲ་ཆགས་པ་ཞིག་
གྱོན་མྱོང་མེད། ད་ལྟ་ཁོ་ལ་དངུལ་ཡོད་པས། ཁོའི་བསམ་པར་རྔན་པ་
ཞིག་ཉོས་ནས་བཟའ་དགོས་བསམ་པ་དང་། ཡང་གྲུ་ཁར་སླེབས་རྗེས་
གོན་པ་གསར་བ་ཞིག་ཉོ་དགོས་སྙམ། ད་དུང་དངུལ་ཕྲན་ཙམ་ཞིག་
ཁྱིམ་ལ་འཁྱེར་དགོས་བསམ། གང་ལྟར་ཕ་མ་གཉིས་ཀྱི་འགྲམ་དུ་ཅི་
ཡང་འཁྱེར་རྒྱུ་མེད་པར་ལོག་པ་ལས་བཟང་། ཁོ་ལ་མཚོན་ན་དོང་
ཙེ་དེ་དག་ནི་ཁོའི་ཡོད་ཚད་ཡིན། གྲུ་གཟིངས་ཀྱི་ཉལ་ཁྲིའི་སྟེང་དུ་ཁོ་
རང་སྟོང་བསམ་གྱི་སྤྲོ་སྣང་ལ་གཡེང་བའི་སྐབས་དེར་ཡུལ་སྐོར་བ་
གསུམ་གྱིས་རིམ་པ་གཉིས་པའི་གྲུ་གཟིངས་ཀྱི་གསོལ་ཅོག་འགྲམ་དུ་
ཨ་རག་འཐུང་ཞོར། ཁོང་ཚོ་ཕྱིན་ཟིན་པའི་རྒྱལ་ཁབ་དང་ཡུལ་ལྗོངས་
ཀྱི་མཐོང་ཐོས་རྣམས་ཤོད་ཀྱིན་ཡོད་ལ། བརྗོད་གཞི་གཅིག་ལས་གླེང་
གཞི་གཞན་དུ་བསྒྱུར་ཏེ་ཨེ་ཋི་ལེའི་རྒྱལ་ཁབ་ཀྱི་མཐོང་ཐོས་བཤད་
མགོ་བརྩམས། ཡུལ་སྐོར་བ་གཅིག་གིས་ཨེ་ཋི་ལེའི་མགྲོན་ཁང་གི་
མི་འགྲིག་པའི་ཆ་རྣམས་བརྗོད་པ་དང་ཡང་གཅིག་གིས་མེ་འཁོར་གྱི་
སྐྱོན་བགྲང་བར་བྱེད། དེ་མུར་ཨ་རག་མང་བོ་བཏུང་བ་དང་ལྷན་དུ་
སྐད་ཆ་ཡང་གང་བྱུང་མང་བྱུང་དུ་བཤད། ཁོ་ཚོས་ཨེ་ཋི་ལེའི་ཡོད་ཚད་
ལ་དམའ་འབེབས་ངན་སྨྲས་བྱེད་མགོ་བརྩམས། གཅིག་གིས་ང་ལ་
ཕོའུ་ལན་ན་འགྲོ་དགོས་རུང་ཨེ་ཋི་ལེ་རུ་འགྲོ་མི་འདོད་ཟེར། ཅིག་ཤོས་
ཀྱིས་ཨེ་ཋི་ལཱེའི་མི་རིགས་རྣམས་ནི་ཇག་པ་དང་ཁྲམ་པ་ཤ་སྟག་རེད་
ཟེར། ཡང་གཞན་ཞིག་གིས་ཨེ་ཋི་ལེའི་དཔོན་རིགས་ནི་ཡིག་རྨོང་ངས་བ་
རྐྱང་རྐྱང་རེད་ཟེར།
“བླུན་རྨོངས་ཀྱི་རྒྱལ་ཁབ་
“ཐ་མལ་གྱི་རྒྱལ་ཁབ་་
“ཇག་ཅེས་ཇག་པ་ཡི་ཇག་ཁ་ནས་ཤོར་མ་ཐག་གློ་བུར་དུ་དོང་ཙེ་
ཆར་བ་འབབ་པ་ལྟར་ཁོ་ཚོའི་མགོ་དང་དཔུང་བ།ཅོག་རྩེ། པང་གཅལ་
སྟེང་དུ་ལྷུང་བའི་སྒྲ་རྣ་ལ་གཟན་ཞིང་འཇིགས་སྣང་སྟེར།
ཡུལ་སྐོར་བ་གསུམ་པོ་ཁོང་ཁྲོ་ཆེན་པོ་ལངས་ཏེ་མགོ་བོ་
བཏེགས་ནས་བལྟ་སྐབས་ཡང་དོང་ཙེ་འགས་ཁོང་ཚོའི་གདོང་ལ་
བརྒྱབ་བྱུང༌། སྐབས་དེར་ན་ཆུང་དེས་ཉལ་སའི་རས་ཡོལ་ལས་མགོ་
ཕྱིར་བུད་དེ་སྐད་མཐོན་པོས་ཁྱེད་ཚོའི་དངུལ་ཕྱིར་ཁྱེར་" "ངའི་མེས་
རྒྱལ་ལ་དམའ་འབེབས་བྱེད་མཁན་གྱིས་བྱིན་པའི་དངུལ་ང་ལ་མི་
དགོས”ཞེས་གཤེ་གཤེ་བཏང་།
དུ་ཁུང་ཕྱགས་མཁན།
ཁ་སང་ཕྱི་དྲོར། སི་ལེ་ཝེ་ཡཱའི་རྒན་ལགས་ཀྱིས 《ཕ་ལྗུའུ་ཝ་ཡི་
རྒྱལ་གཅེས་ན་ཆུང》 ཞེས་པའི་སྒྲུང་གཏམ་དེར་བལྟ་འདོད་གསུངས་
པས། ང་རང་སློབ་གྲྭའི་འགྲམ་གྱི་བུ་མོའི་སློབ་གྲྭར་དཔེ་དེབ་དེ་འབུལ་
བར་ཕྱིན། སློབ་གྲྭ་དེར་ཕལ་ཆེར་སློབ་མ་བུ་མོ༧༠༠ལྷག་ཡོད་པ་དང་།
ང་རང་དེར་སླེབས་དུས་ཁོ་ཚོ་སློབ་ཚན་གྲོལ་བ་དང་ཁེལ་འདུག་པས་
ཚང་མ་དགའ་འགའ་སྤྲོ་སྤྲོའི་ངང་ཁྱིམ་ལ་ལོག་སྟེ་ས་ཐོབ་སྐྱེས་བུའི་
དུས་ཆེན་དང་ལིང་ཁྲིའི་དུས་ཆེན་གཉིས་གཏོང་བར་གྲ་སྒྲིག་བྱེད་ཀྱི་
འདུག དེ་དུས་ངས་བསྔགས་བརྗོད་བྱེད་འོས་པའི་གནས་ཚུལ་ཞིག་
མཐོང་བྱུང་། སློབ་གྲྭའི་ཁ་སྤྲོད་ཀྱི་འཁྱོག་ལམ་ཞིག་གི་ནང་དུ་ཁུང་
ཕྱགས་མཁན་གྱི་བུ་ཆུང་ཞིག་ལངས་འདུག ཁོའི་གདོང་ནི་ནག་པོ་
ནག་རྐྱང་ཡིན་ལ། ཕྲག་པར་ཁུག་མ་ཞིག་ཁུར་ཡོད་པ་དང་གཞོག་གྲི་
ཞིག་ཀྱང་ཁྱེར་ཡོད། ལག་པ་གྱང་ངོས་སུ་སྦྱར་ནས་མགོ་བོ་སྒུར་ཏེ་
སེམས་སྡུག་གིས་ངུ་བཞིན་ཡོད། ལོ་རིམ་གཉིས་པའི་བུ་མོ་འགའ་ཁོའི་
མདུན་དུ་སོང་ནས“ཅི་བྱུང་སོང་། ཁྱེད་རང་སེམས་སྡུག་དེ་འདྲ་བྱས་
ནས་ངུ་དགོས་དོན་གང་ཡིན་ནམ་ཞེས་དྲིས། འོན་ཀྱང་ཁོ་ངུ་བ་ལས་
ལན་ཅི་ཡང་མི་སློག
“ཅིའི་ཕྱིར་ངུ་བ་ཡིན། ང་ཚོར་ཤོད་དང”ཞེས་སློབ་ཕྲུག་བུ་མོ་ཚོས་
རྒྱུ་མ་ཕུ་འདེད་བྱས་ནས་དྲིས་པ་ན། ཁོས་མགོ་བོ་དགྱེ་ཙམ་བྱས་ཏེ་
ངུ་ཤུམ་བྱེད་ཞོར་ངས་ཁྱིམ་ཚང་ཁ་ཤས་ཀྱི་དུ་ཁུང་ཕྱགས་ནས་ཟངས་
དངུལ༣༠ལོན་བྱུང་། ཡིན་ནའང་དངུལ་དེ་དག་བོར་ཟིན། ཁུག་མའི་
བུ་ག་རལ་སྐྱོན་ཤོར་བ་འདི་ལས་བོར་སྟོར་བྱུང་སོང་ཟེར་ནས་མོ་རང་
ཚོར་བསྟན། ཟངས་དངུལ་མེད་སྟབས་ད་ནི་ཁྱིམ་དུ་ལོག་མི་ཕོད།
ཁོ་ངུ་བཞིན་་ད་ནི་སྦྱིན་བདག་གིས་ང་ལ་རྡུང་ཐག་ཆོད་ཡིན་"ཞེས་
བཤད་ནས་མགོན་མེད་སྐྱབས་མེད་ཀྱི་ཉག་ཐག་པའི་རྣམ་པ་ཞིག་
མངོན་ཏེ་རེ་ཐག་ཆད་ནས་སླར་ཡང་མགོ་བོ་བྲང་ཁར་སྨད། སློབ་ཕྲུག་
བུ་མོ་ཚོས་ཀྱང་ཁོ་ལ་སྙིང་རྗེ་སྐྱེས་ནས་དེ་གར་འགྲེང་ནས་འདུག དེ་
དུས་འཛིན་གྲྭ་མཐོ་བའི་སློབ་མ་དང་འཛིན་གྲྭ་དམའ་བའི་སློབ་མ་
རྣམས་དཔེ་ཁུག་ཁུར་ནས་ཁོའི་ཕྱོགས་སུ་ཐོན། དེར་འབྱོར་ལྡན་ཁྱིམ་
ཚང་གི་སྲས་མོ་ཡོད་ལ་དབུལ་བོའི་ཁྱིམ་ཚང་གི་བུ་མོ་ཡང་ཡོད། དེ་
དག་གི་དབུས་ནས་ཞྭ་མོའི་ཐོག་ལ་བྱ་སྒྲོ་སྔོན་པོ་བཙུགས་པའི་བུ་མོ་
ཞིག་གིས་ཟངས་དངུལ་གཉིས་བཏོན་ཏེ་ཁོ་ལ་སྤྲད། “ང་ལ་འདི་ལས་
མེད། ང་ཚོ་ཚང་མས་མཉམ་དུ་ཞལ་འདེབས་བརྒྱབ་ན”ཞེས་བཤད་
དུས་སྟོད་གོས་དམར་པོ་གྱོན་པའི་བུ་མོ་ཞིག་གིས“ང་ལ་ཡང་གཉིས་
ཡོད་“ང་ཚོས་མཉམ་དུ་ཞལ་འདེབས་བརྒྱབ་ན་ཟངས་དངུལ༣༠ལོན་
ངེས་རེད་ཅེས་འུར་བརྒྱབ།
“ཨ་ལཱེ་ལེ་ཡ། ལོའུ་ལྗེ་ཡ། ཨན་ནཱེ་ནཱ་བཅས་ཀྱིས་ཟངས་དངུལ་
རེ་རེ་དང་། ད་དུང་ཁྱེད་ཚོ་སུ་ལ་ཟངས་དངུལ་ཡོད་དམ། ཞལ་འདེབས་
རྒྱག་རོགས་
དེ་མུར་སློབ་ཕྲུག་བུ་མོ་རྣམས་ཀྱིས་རང་ཉིད་ཀྱི་མེ་ཏོག་དང་ཟིན་
བྲིས་དེབ་ཉོ་བྱེད་ཀྱི་ཟངས་དངུལ་ཡང་ཞལ་འདེབས་སུ་ཕུལ།སློབ་ཕྲུག་
བུ་མོ་ཆུང་ཆུང་དག་གིས་ཀྱང་སིལ་དངུལ་རེ་འགའ་སྦྱིན། དེ་རྗེས་ཞྭ་
མོའི་སྟེང་བྱ་སྒྲོ་སྔོན་པོ་བཙུགས་ཡོད་པའི་བུ་མོས་ཟངས་དངུལ་རྣམས་
བསྡུས་ནས་སྐད་ཤུགས་དྲག་པོས།
“བརྒྱད། བཅུ། བཅོ་ལྔ”ཞེས་བརྩི་བཞིན་ཡོད། ཡིན་ནའང་ད་དུང་
འདང་གི་མེད། དེ་དུས་སློབ་ཕྲུག་བུ་མོ་ཚོ་ལས་དགེ་རྒན་དང་འདྲ་བའི་
བུ་མོ་ཆེ་བ་ཞིག་གིས་དངུལ་ཊམ་ཞིག་བྱིན། དེ་ནི་ཟངས་དངུལ་༡༠དང་
གཅིག་མཚུངས་ཡིན་པས། སློབ་མ་རྣམས་དགའ་བོ་བྱུང་ནས་མོ་ལ་
བཀའ་དྲིན་ཞུས།འོན་ཏེ་ད་དུང་ཟངས་དངུལ༥ཆད་འདུག
གློ་བུར་དུ་སློབ་ཕྲུག་བུ་མོ་ཞིག་གིས“ལོ་རིམ་བཞི་བའི་སློབ་མ་
རྣམས་ཡོང་གི་འདུག ཁོ་ཚོ་ལ་ཏག་ཏག་དངུལ་ཡོད་རེད་ཅེས་བཤད།
ལོ་རིམ་བཞི་བའི་སློབ་ཕྲུག་རྣམས་འབྱོར་མ་ཐག་ཟངས་དངུལ་ཆར་བ་
འབབ་པ་ལྟར་ཁོའི་མདུན་དུ་སྤུངས།ད་དུང་སློབ་ཕྲུག་མང་བོ་བྲེལ་རྟབ་
ཚབ་ཚུབ་ངང་ཁོའི་ཕྱོགས་སུ་རྒྱུགས་ཡོང་། དེ་ནི་དངོས་ནས་མི་སེམས་
འགུལ་བའི་བྱ་བ་ཞིག་རེད་ཨང་། ཉམ་ཐག་པའི་དུ་ཁུང་ཕྱགས་མཁན་
གྱི་བུ་ཆུང་ནི་སྟོད་གོས་ཁྲ་ཆིལ་ཆིལ་གྱོན་ཞིང་སྐྲ་ལོ་སི་ལི་མ་བྱས་
པའི་བུ་མོ་དག་གི་དབུས་སུ་ག་བྱེད་འདི་བྱེད་མེད་པར་ལུས། ཟངས་
དངུལ༣༠ལ་སྔ་མོ་ནས་ལོངས་ཟིན། ཡིན་ཡང་ཟངས་དངུལ་ད་དུང་
མཚམས་མི་ཆད་པར་སྦྱིན་ཡོང་། ཟངས་དངུལ་མེད་པའི་སློབ་ཕྲུག་བུ་
མོ་ཆུང་ཆུང་ཚོས་ཀྱང་མེ་ཏོག་ཆུན་པོ་རེ་ཁྱེར་ཏེ་མི་ཚོགས་ཀྱི་དབུས
སུ་འཚང་ནས་ཁོ་ལ་སྦྱིན། སྐབས་དེར་སློབ་གྲྭའི་ལས་གཡོག་པས་སྐད་
མཐོན་པོས།“སློབ་སྤྱིའི་ལྕམ་མོ་ལགས་ཕེབས་བྱུང”ཞེས་བཤད།
དེ་མུར་སློབ་ཕྲུག་རྣམས་ལུག་ཁྱུ་དང་འདྲ་བར་ཕྱོགས་བཞིར་ཁ་
འཐོར། ལམ་དཀྱིལ་ན་དུ་ཁུང་ཕྱགས་མཁན་གྱི་བུ་ཆུང་ལས་ལྷག་མེད།
ཁོས་བརྗོད་མི་ཤེས་པའི་དགའ་སྤྲོ་དང་ཆབས་ཅིག་མིག་ཆུ་འབྱིད་
བཞིན་ཡོད་ལ། ལག་གཉིས་ཀྱི་ནང་དུ་ཟངས་དངུལ་གྱིས་ཁེངས་ཡོད།
སྟོད་ཐུང་གི་ཁུག་མ་དང་ཞྭ་མོའི་ནང་དུ་ཡང་མེ་ཏོག་གིས་ཁེངས་ཡོད།
ཁོའི་ཉེ་འཁོར་མེ་ཏོག་གིས་ཁེངས་ཡོད་ལ་ད་དུང་མཛེས་སྡུག་ལྡན་
པའི་མེ་ཏོག་རེ་འགའ་རླུང་གིས་བསྐྱོད་ནས་ཁོའི་རྡོག་འགྲམ་དུ་བབས།
སྐུ་དྲག་དང་རྡོ་སོལ་བཙོང་མཁན།
གལ་ཏེ་གྷིར་རེའོ་ནེ་ཡིན་ན། ཁ་སང་ཞོགས་པར་ནོའོ་བྷེ་སི་ཡིས་
བྷེ་བྷེ་ལ་བཤད་པའི་སྐད་ཆ་དེ་དག་བཤད་མི་སྲིད། ནོའོ་བྷེ་སི་ནི་ང་
རྒྱལ་ཅན་ཞིག་ཡིན། ཁོའི་ཕ་ལགས་ནི་ངོ་སོ་ཆེ་ཞིང་རྒྱུ་འབྱོར་ལྡན་
ལ༑ གཟུགས་རིང་ཞིང་སྨ་ར་ནག་པོ་ཡོད་པའི་སྒམ་བརླིང་གཟབ་ནན་
བྱེད་མཁན་གྱི་སྐུ་དྲག་ཞིག་ཡིན། ནམ་རྒྱུན་ཞོགས་པར་ཁོས་ནོའོ་
བྷེ་སི་སློབ་གྲྭར་བསྐྱལ་ཡོང་གི་ཡོད། ཁ་སང་སྔ་དྲོར། ནོའོ་བྷེ་སི་དང་
བྷེ་ཋེ་གཉིས་ཁ་རྩོད་ཤོར་བ་རེད། བྷེ་ཋཱེ་ནི་ལོ་ན་ཆེས་ཕྲ་བའི་བུ་ཆུང་
ཞིག་ཡིན་ལ། ཁོའི་ཕ་ལགས་ནི་རྡོ་སོལ་བཙོང་མཁན་ཞིག་ཡིན། ཁ་
རྩོད་ཤོར་བའི་དོན་འདི་ལས་ནོའོ་བྷེ་སི་ཁོ་རང་ལ་གནས་ལུགས་མེད་
པས་ལབ་རྒྱུ་གླེང་རྒྱུ་གང་ཡང་མེད་སོང་། ཁོས་ཁོང་ཁྲོ་ཆེན་པོས་བྷེ་བྷེ་
ལ“ཁྱེད་ཀྱི་ཕ་ནི་གད་སྙིགས་འཐུ་བའི་སྤྲང་རྒན་ཞིག་རེད”ཅེས་དམའ་
འབེབས་ངན་སྨྲས་བྱས། བྷེ་ཋཱེ་ཚིག་པ་ཟོས་ནས་ངོ་གདོང་ཡང་དམར་
པོར་གྱུར་མོད། སྐད་ཆ་ཚིག་གཅིག་ཀྱང་བཤད་མ་ཐུབ། ཁྱིམ་དུ་ལོག་
རྗེས་བྷེ་ཋཱེས་ངན་སྨྲས་བྱས་པའི་རྒྱུ་མཚན་རྣམས་ཕ་ལགས་ལ་བཤད་
ནས་སྡུག་ཡུས་བགྲངས། ཕྱི་དྲོ་སློབ་ཚན་མ་འཚོགས་གོང་གཟུགས་
ཐུང་ལ་ལུས་ཡོངས་སོལ་བ་བཞིན་ནག་པའི་རྡོ་སོལ་བཙོང་མཁན
གྱིས་རང་གི་བུ་ཆུང་ཁྲིད་ནས། དགེ་རྒན་བཙལ་ཏེ་གནས་ཚུལ་དེ་ཞུ་
གཏུགས་བྱས།ཁོས་རྒྱུ་མཚན་དག་བགྲང་དུས་ཚང་མ་ཁ་ཁུ་སིམ་མེར་
བསྡད། སྐབས་དེར་ནོའོ་བྷེ་སིའི་ཕ་ལགས་ཀྱིས་རྒྱུན་ལྡན་ལྟར་སློབ་
གྲྭའི་སྒོ་འགྲམ་ནས་ཁོའི་བུ་ཆུང་གི་ཐོག་ལྭ་ཕུད་བཞིན་ཡོད་ལ། ཏག་
ཏག་མི་གཞན་གྱིས་རང་གི་མིང་ནས་འབོད་ཀྱིན་ཡོད་པ་ཐོས་པས། ཡ་
མཚར་ནས་རྒྱུ་མཚན་དྲིས།
དགེ་རྒན་གྱིས་་བཟོ་བ་ལགས་འདིར་ཕེབས་དང་“ཁྱོད་ཀྱི་བུ་ཁཱ་
ལོ་ཡིས་ཁོའི་བུ་ལ་ཁྱེད་ཀྱི་ཕ་ནི་གད་སྙིགས་འཐུ་བའི་སྤྲང་རྒན་ཞིག་
རེད་ཅེས་ངན་སྨྲས་བྱས་འདུག་ཟེར་བ་བདེན་ནམ་
སྐབས་དེར་ནོའོ་བྷེ་སིའི་ཕ་ལགས་ཀྱིས་སྨིན་མ་བསྡུས་ཤིང་ངོ་
གདོང་ཡང་དམར་པོར་གྱུར་ཏེ་ནོའོ་བྷེ་སི་ལ“ཁྱོད་ཀྱིས་སྐད་ཆ་དེ་འདྲ་
བཤད་མྱོང་ངམ”ཞེས་དྲིས།
སློབ་ཁང་གི་དབུས་སུ་ནོའོ་བྷེ་སིས་མགོ་བོ་བྲང་ཁར་སྨད་ནས་
སྐད་ཆ་ཚིག་གཅིག་ཀྱང་མ་བཤད་པར་ངོ་ཚ་ཁ་སྐྱེངས་ཀྱི་གནས་སུ་
ལྷུང་།
དེ་རྗེས་ནོའོ་བྷེ་སིའི་ཕ་ལགས་ཀྱིས་ཁོའི་བུ་ཆུང་གི་དཔུང་བ་ནས་
བཟུང་སྟེ་བྷེ་ཋཱེའི་མདུན་དུ་འཕུལ་རྒྱག་བྱས་ཏེ“མགྱོགས་པོར་ཁོ་ལ་
དགོངས་དག་ཞུས་ཤིག”ཅེས་བཀའ་བབས།
རྡོ་སོལ་བཙོང་མཁན་གྱིས་འདུམ་སྒྲིག་བྱེད་དགོས་བསམ་ནས་་ད་
དགོས་པ་མེད། དགོས་པ་མེད”ཅེས་བཤད། ཡིན་ནའང་ནོའོ་བྷེ་སིའི་
ཕ་ལགས་ཀྱིས་དེར་ཁ་ཡ་མི་བྱེད་པར་ཁོའི་བུ་ལ་མྱུར་དུ་སློབ་གྲོགས་
ནོའོ་བྷེ་སི་ལ་དགོངས་དག་ཞུས་ཤིག ང་དང་མཉམ་དུ་འདི་ལྟར་ཤོད་
ཅིག་ངས་ང་རྒྱལ་དང་བླུན་རྨོངས་ཀྱི་དབང་གིས་ཁྱེད་ཀྱི་ཕ་ལགས
ལ་དམའ་འབེབས་ངན་སྨྲས་བྱས་པ་དེར། སྐུ་ཉིད་ཀྱིས་བཟོད་གསོལ་
གནང་རོགས། ད་དུང་ཁྱེད་ཀྱི་ཕ་ལགས་ནས་ངའི་ཕ་ལགས་ཀྱི་ལག་པ་
ནས་འཇུ་བར་མོས་འཐད་གནང་རོགས”ཞེས་བཤད།
རྡོ་སོལ་བཙོང་མཁན་གྱིས་དོན་དེ་འདྲ་རྩ་བ་ནས་དང་ལེན་བྱེད་
མི་བདེ་བའི་རྣམ་འགྱུར་བསྟན། ཡིན་ན་ཡང་སྐུ་དྲག་གིས་ངེས་པར་དུ་
དགོངས་དག་ཞུ་དགོས་ཞེས་ཨུ་ཚུགས་མཐའ་སྐྱེལ་བྱས་མཐར་ནོའོ་
བྷེ་སིས་མགོ་བོ་བྲང་ཁར་སྨད་དེ་སྐད་དམའ་མོས་་ངས་ང་རྒྱལ་དང་
བླུན་རྨོངས་ཀྱི་དབང་གིས་ཁྱེད་ཀྱི་ཕ་ལགས་ལ་དམའ་འབེབས་ངན་
སྨྲས་བྱས་པ་དེར། སྐུ་ཉིད་ཀྱིས་བཟོད་གསོལ་གནང་རོགས། ད་དུང་
ཁྱེད་ཀྱི་ཕ་ལགས་ནས་ངའི་ཕ་ལགས་ཀྱི་ལག་པ་ནས་འཇུ་བར་མོས་
འཐད་འབྱུང་རོགས”ཞེས་བཤད།
དེ་རྗེས་སྐུ་དྲག་གིས་རྡོ་སོལ་བཙོང་མཁན་གྱི་ལག་པ་ནས་འཇུས།
རྡོ་སོལ་བཙོང་མཁན་གྱིས་ཀྱང་ཁོའི་ལག་པ་ནས་ཤུགས་ཀྱིས་འཇུས།
གློ་བུར་དུ་ཁོས་བུ་ཆུང་ཁཱ་ལོ་ནོའོ་བྷེ་སིའི་པང་དུ་འཕུལ་རྒྱག་བཏང་།
སྐུ་དྲག་གིས་་རྗེས་སུ་ཁོང་གཉིས་ཀྱི་འདུག་ས་མཉམ་དུ་བཀོད་
སྒྲིག་བྱེད་རོགས”ཞེས་དགེ་རྒན་ལ་རེ་ཞུ་བྱས་པ་ན། དགེ་རྒན་གྱིས་
བྷེ་དྡྷེའི་འདུག་ས་ནོའོ་བྷེ་སིའི་འཁྲིས་སུ་བཀོད་སྒྲིག་བྱས། ཁོང་གཉིས་
མཉམ་དུ་བསྡད་ཚར་རྗེས་ནོའོ་བྷེ་སིའི་ཕ་ལགས་ཀྱིས་གུས་འདུད་ཅིག་
ཞུས་རྗེས་ཕྱིན་སོང་།
རྡོ་སོལ་བཙོང་མཁན་གྱིས་ཅི་ཞིག་དྲན་པ་ལྟར་བུ་ཆུང་གཉིས་
ལ་ལྟ་བཞིན་ཁོང་གཉིས་ཀྱི་སྡོད་སའི་འཁྲིས་སུ་ཕྱིན་ཏེ། བྱམས་བརྩེ་
དང་འགྱོད་སེམས་ཀྱི་སྒོ་ནས་ནོའོ་བྷེ་སི་ལ་ལྟ་བཞིན་སྐད་ཆ་ཅི་ཞིག་
བཤད་འདོད་པ་འདྲ། ཡིན་ཡང་ཚིག་གཅིག་ཀྱང་ངག་ནས་མ་ཐོན།
ནོའོ་བྷེ་སི་དང་འཐམ་འཁྱུད་བྱེད་དགོས་སྙམ་རུང་བྱེད་མ་ཕོད། ཁོས་
རང་གི་རྩུབ་ཅིང་སྦོམ་པའི་མཛུབ་མོས་ནོའོ་བྷེ་སིའི་ཐོད་པར་དལ་
གྱིས་བྱིལ་བྱིལ་འགའ་བྱས་རྗེས་སློབ་ཁང་གི་སྒོའི་ཕྱོགས་སུ་ཕྱིན་སོང་།
སྒོ་ཁ་ནས་འགྲོ་ཁར་ཁ་ཕྱིར་འཁོར་ནས་ཕྱིར་མིག་ཅིག་འཕངས་རྗེས་
ད་གཟོད་ཕྱིན་སོང་།
རྒན་ལགས་ཀྱིས“སློབ་ཕྲུག་ཚོ། ཁྱེད་ཚོས་ད་གིན་མཐོང་བའི་དོན་
དེ་ཡིད་ལ་དམ་པོར་ཟུངས་ཤིག དེ་ནི་ད་ལོའི་ཆེས་རིན་ཐང་ཆེ་བའི་
སློབ་ཚན་ཞིག་རེད་་ཅེས་གསུངས།
ང་ཡི་ཨ་མ་ལགས།
སྙིང་ཉེ་བའི་ཨེན་རེ་ཁོའོ། དེ་རིང་གཅུང་པོའི་རྒན་ལགས་ཀྱི་
མདུན་དུ་ཁྱེད་ཀྱིས་རང་གི་ཨ་མ་ལ་ཧ་ཅང་གུས་མེད་བྱས་སོང་། རྗེས་
སུ་གནས་ཚུལ་དེའི་རིགས་བྱ་མི་རུང་། ཁྱོད་ཀྱི་གནས་ལུགས་མེད་
ལོ་པའི་སྐད་ཆ་དེ་དག་གིས་ངའི་སྙིང་ལ་གྲིས་བསྣུན་པ་ལྟ་བུ་བྱས། ཀླ
འགའི་སྔོན་དུ། ཁྱོད་ལ་ན་ཚ་བྱུང་བའི་དུས་སུ་ཨ་མ་ལགས་ཀྱིས་
མཚན་གང་བོར་ཁྱེད་ཀྱི་འགྲམ་དུ་སྲུང་སྟེ། ཁྱོད་ཀྱི་རྩའི་འཕར་ཚུལ་
དང་དབུགས་ཀྱི་འབྱིན་རྔུབ་བརྩི་བཞིན་སེམས་སྡུག་གིས་ངུ་བཞིན་
འདུག སེམས་ཁྲལ་དང་སྐྲག་སྣང་གིས་མ་བཟོད་པར་ཁ་ནས་རང་
དབང་མེད་པར་ཁེར་ལབ་བྱེད་བཞིན་འདུག རྒྱུ་མཚན་མོས་ཁྱེད་རང་
གཏན་ནས་བློས་མི་ཐོང་བས་རེད། དེ་དུས་ངའི་སེམས་ཁྲལ་ཆེ་ཤོས་
ནི་མོའི་རིག་པ་འཆོལ་ནས་སྨྱོན་པ་ཆགས་ཨེ་འགྲོ་བསམ་པ་དེ་རེད།
གནས་ཚུལ་དེ་དྲན་དུས་ང་ཁྱེད་ཀྱི་མ་འོངས་པར་སེམས་ཁྲལ་ཡོང་།
ཁྱོད་ཀྱིས་ཨ་མ་ལ་ཕོག་ཐུག་བཏང་སོང་། ཁྱོད་ཀྱི་ཨ་མས་རང་གི་ལོ་
གཅིག་གི་བདེ་སྐྱིད་ཁྱོད་ཀྱི་སྐབས་གཅིག་གི་སྡུག་བསྔལ་དང་བརྗེ་ཕོད།
དེ་བས་མོས་རང་ཉིད་འཆི་དགོས་བྱུང་རུང་ཁྱོད་རང་སྐྱོབ་ཐག་ཆོད་
ཡིན།
ཨེན་རེ་ཁོའོ། ཁྱེད་ཀྱི་སེམས་ལ་ཟུངས་ཤིག ཁྱེད་ཀྱིས་མི་ཚེའི་
ནང་དཀའ་ཁག་དང་སྡུག་བསྔལ་མང་བོ་ཞིག་ལ་གདོང་གཏོད་དགོས།
དེ་དག་ལས་སྡུག་བསྔལ་ཆེས་ཆེ་ཤོས་ནི་ཁྱེད་ཀྱི་ཨ་མ་མི་ཡུལ་ནས་
གྱེས་པའི་ཉིན་མོ་དེ་ཡིན་ངེས། ཨེན་རེ་ཁོའོ། ནམ་ཞིག་གི་ཚེ་ཁྱེད་རང་
ནར་སོན་ནས་མི་ཡུལ་གྱི་དགའ་སྐྱོའི་བྲོ་བ་མྱོང་དུས་སེམས་ནང་ཨ་
མ་ཡང་ཡང་དྲན་སྲིད། སྐབས་དེ་དུས་ཡང་བསྐྱར་ཨ་མའི་སྐད་གོ་ན་
ཅི་མ་རུང་སྙམ་ཡོང་། ཐ་ན་སྐར་མ་གཅིག་གི་ཡུན་ལ། ཐེངས་གཅིག་
ཡིན་ཡང་ཆོག བྱམས་ལྡན་གྱི་མ་ལོས་ལག་གཉིས་བརྐྱངས་ཏེ་རང་
ཉིད་པང་དུ་བླང་ན་བསམ་ཡོང་། དྲོ་སྐྱིད་ལྡན་པའི་ཨ་མའི་པང་ཁ་
ནས་མགོན་མེད་སྐྱབས་མེད་ཀྱི་བྱིས་པ་ཞིག་དང་འདྲ་བར་ཡིད་ཚིམ་
པ་ཞིག་ངུས་ན་བསམ་ཡོང་། དེ་དུས་ཁྱེད་ཀྱིས་སྔོན་ཆད་རང་གིས་ཨ་
མའི་སེམས་ཁ་དཀྲུགས་ནས་མོ་རང་ཡིད་སྐྱོ་ཞིང་ཕམ་པར་བཏང་
བའི་གནས་ཚུལ་རྣམས་ལ་ཕྱིར་འདང་རེ་རྒྱག་དུས། ཁྱེད་ཀྱིས་ཇི་ལྟར་
འགྱོད་བཤགས་བྱེད་སྲིད། གལ་ཏེ་ཁྱེད་ཨ་མ་དང་འགལ་ཚེ། མི་ཚེ་
གང་བོར་ལས་འབྲས་ཀྱི་ཉེས་ཆད་ཕོག་ངེས། ཁྱེད་རང་མི་ཚེ་གང་བོར་
འགྱོད་པ་སྐྱེས་ནས་མོའི་གུ་ཡངས་ཐོབ་པར་ཞུ་བ་བྱེད་ངེས། ཡོད་ཚད་
འཕྱི་སོང་དུས། ཚེ་གང་བོར་རང་གིས་རང་ལ་ལེ་བདའ་བྱས་ནས་གུ་
ཡངས་གཏན་ནས་གཏོང་མི་སྲིད། ནང་སེམས་སྐྱོ་གདུང་གིས་གཙེས་
ནས་རང་ལ་ཁག་འགེལ་ལེ་བདའ་བྱས་ཏེ་མི་ཚེ་གང་བོར་མནར
གཅོད་མྱོང་དགོས།
ཨོ། ཨེན་རེ་ཁོའོ། ཁྱེད་ཀྱིས་ཡིད་ལ་ཟུངས་ཤིག ཨ་མའི་བྱམས་
བརྩེ་ནི་མིའི་རིགས་ཀྱི་མཆོག་ཏུ་གྱུར་བའི་བརྩེ་བ་ཞིག་ཡིན། བརྩེ་
བ་དེ་ལ་སྣང་ཆུང་བྱེད་མཁན་གྱི་མི་ནི་དངོས་གནས་ཆེས་བླུན་རྨོངས་
དང་བསོད་ཟད་ཀྱི་མི་དག་རེད། གལ་ཏེ་མི་གསོད་ལག་དམར་བ་ཞིག་
ཡིན་རུང་། རང་ཉིད་ཀྱི་ཨ་མར་བསྙེན་བཀུར་དང་སྲི་ཞུ་སྒྲུབ་མཁན་
ཞིག་ཡིན་ཚེ། ཁོ་ལ་ད་དུང་བཀུར་འོས་པའི་ཕུལ་བྱུང་གི་ཀུན་སྤྱོད་
ཉག་གཅིག་ལྡན་འདུག འོན་ཏེ་བཀུར་འོས་པའི་འབྱོར་གྲགས་གཉིས་
ལྡན་གྱི་མི་ཞིག་ཡིན་རུང་། རང་ཉིད་ཀྱི་ཨ་མའི་སེམས་ཁ་དཀྲུགས་
ཤིང་བསྙེན་བཀུར་མི་བྱེད་པའི་མི་ཞིག་ཡིན་ཚེ། ཁོ་ནི་མི་ཐ་ཤལ་
ཞིག་ཡིན་ངེས། ཨེན་རེ་ཁོའོ། ཕྱིས་སུ་ཨ་མ་ལ་དེ་འདྲའི་གུས་མེད་
མ་བྱེད། གལ་སྲིད་གཟབ་གཟབ་མ་བྱས་པར་སྐད་ཆར་ནོར་འཛོལ་
བྱུང་ཚེ། རང་གི་བྱས་ཉེས་ལ་མྱུར་དུ་འགྱོད་བཤགས་བྱེད་དགོས། ཨ་
མའི་མདུན་དུ་པུས་མོ་ས་ལ་བཙུགས་ནས་གུ་ཡངས་གནང་རོགས་ཞུ་
དགོས། བྱམས་ལྡན་མ་ལོས་བཟོད་གསོལ་གནང་བའི་འོ་ཞིག་བྱས་ཏེ་
ཁྱོད་ཀྱི་གདོང་གི་འགྱོད་པའི་མིག་ཆུ་འབྱིད་རག་བར་བཟོད་གསོལ་ཞུ་
དགོས།
ངའི་གཅེས་ཕྲུག ང་ཁྱེད་ལ་དགའ།ཁྱེད་ནི་ངའི་མི་ཚེའི་ནང་ཆེས་
རྩ་ཆེ་བའི་ནོར་བུ་དེ་ཡིན། འོན་ཀྱང་ངའི་ངོས་ཐད་ནས་བཤད་ན་ཁྱེད་
ཀྱིས་རང་གི་ཨ་མར་དེ་འདྲའི་གུས་མེད་བྱེད་པ་མཐོང་བ་ལས་ངས
ཁྱོད་རང་མ་མཐོང་ན་དགའ། ཕར་སོང་། གནས་སྐབས་སུ་ངའི་པང་
དུ་ཡོང་མི་དགོས། ངས་ད་དུང་སེམས་ལྷོད་ལ་བབས་ནས་ཁྱོད་པང་དུ་
ལེལེན་ཐབས་བྲལ།
ལོམ་བྷིར་ཊྷེའི་ན་ཆུང་མྱུལ་ཞིབ་པ།
༡༨༩༥ལོར། ལོམ་བྷིར་ཌྷེར་བཅིངས་འགྲོལ་གཏོང་དུས། སོ་འོལ་
ཧྥུ་རེ་ནཱོ་དང་སཱན་མཱར་ཋེ་ནཱའི་དམག་འཁྲུག་གི་སྐབས་ཡིན། ཧྥ་རན་
སི་དང་ཨེ་ཋི་ལེའི་མཉམ་འབྲེལ་དམག་གིས་ཨོའོ་སི་ཋི་རེ་ཡཱའི་དམག་
དཔུང་ཕམ་ཉེས་བཏང་ནས་ཉིན་འགའ་འགོར་རྗེས། ཟླ་དྲུག་པའི་
དྭངས་གཙང་གི་ཞོགས་པ་ཞིག་ལ། ཨེ་ཋི་ལེའི་རྟ་དམག་རུ་ཤོག་གཅིག་
མཁར་རྫོང་གི་གསང་ལམ་བརྒྱུད་ནས་དལ་བུར་མདུན་དུ་སྐྱོད་བཞིན་
སེམས་ཞིབ་མོས་ལུང་བའི་ཆགས་དབྱིབས་ལ་མྱུལ་ཞིབ་བྱེད་བཞིན་
ཡོད།
དམག་དཔོན་གཅིག་དང་རུ་དཔོན་གཅིག་གིས་རུ་ཤོག་དེའི་སྣེ་
ཁྲིད་ནས་ཁ་ཁུ་སིམ་མེར་མདུན་ཕྱོགས་ཀྱི་ལྕང་གསེབ་ནང་དགྲ་བོ་
ཡོད་མེད་ལ་སོ་ལྟ་བྱས་ཏེ་དམག་རྒྱག་པར་གྲ་སྒྲིག་བྱེད་བཞིན་བསྐྱོད།
ཁོང་ཚོ་ཕྱོགས་བཞིར་པྲ་ཚིལ་ཤིང་གིས་ཁེངས་པའི་ཞིང་གྲོང་གི་རྩྭ་
ཁང་ཞིག་གི་འགྲམ་དུ་སླེབས། ཁང་བའི་མདུན་དུ་ལོ་བཅུ་གཉིས་ཙམ་
ཡིན་པའི་ན་ཆུང་ཞིག་གཅིག་པུར་ལངས་འདུག ཁོས་གྲི་ཆུང་ཞིག་
གིས་ཤིང་དུམ་ཞིག་གཞོག་ནས་འཁར་རྒྱུག་ཅིག་བཟོ་བཞིན་འདུག
ཁང་བའི་ནང་དུ་མི་གཅིག་ཀྱང་མེད། སྒེའུ་ཁུང་ནས་ཚོན་གསུམ་གྱི་
དར་ཆ་ཞིག་རླུང་བུས་གཡོ་བཞིན་མཆིས། དེ་ནི་ཞིང་བ་རྣམས་ཨོའོ་
སི་ཋི་རེ་ཡཱའི་དམག་དཔུང་ལ་སྐྲག་སྟེ། བྲོས་འགྲོ་ཁར་བཙུགས་པའི་
དར་ཆ་རེད། ན་ཆུང་དེས་དམག་དཔུང་ཡོང་བ་མཐོང་མ་ཐག་ལག་
ནང་གི་འཁར་རྒྱུག་གཡུགས་ཏེ་ཞྭ་མོ་ཕུད་ནས་གུས་འདུད་ཞུས། ཁོའི་
བློ་སྤོབས་རབ་ཏུ་རྒྱས་པའི་གདོང་དང་། མཐིང་མདོག་གི་མིག་ཟུང་
ཆེན་པོ། ད་དུང་གསེར་མདོག་གི་སྐྲ་ལོ་རིང་བོ་བཅས་ངོ་མ་དཔའ་
ཉམས་ལྡན་པའི་ན་ཆུང་ཞིག་རེད། ཁོས་ནང་གོས་ཞིག་གྱོན་ཡོད་ཀྱང་
བྲང་མགོ་མཐོང་གི་འདུག
དམག་དཔོན་གྱིས་རྟ་ཁ་འཐེན་ནས། “ཁྱེད་རང་གིས་འདིར་ག་རེ་
གནང་གི་ཡོད། ཁྱེད་རང་གི་ཁྱིམ་མི་དང་མཉམ་དུ་བྲོས་བྱོལ་མི་བྱེད་
དོན་ཅི"ཞེས་དྲིས།
“ང་ལ་ཁྱིམ་མི་མེད། ང་ནི་གཞན་གྱིས་བསྐྱུར་བའི་དྭ་ཕྲུག་ཅིག་
ཡིན་ལ། རྒྱུན་དུ་གླ་ཐུང་རྒྱག་མཁན་གྱི་གླ་བ་ཞིག་ཡིན། དམག་འཐབ་
ལ་བལྟ་འདོད་སྐྱེས་པས་འདིར་བསྡད་པ་ཡིན་ཞེས་ན་ཆུང་གིས་ལན་
བཏབ།
“ཁྱེད་རང་གིས་ཨོའོ་སི་ཋི་རེ་ཡཱའི་མི་ཕྱིན་པ་མཐོང་བྱུང་ངམ་”
“མཐོང་མ་བྱུང་། ཉིན་གསུམ་ནང་ཐེངས་གཅིག་ཀྱང་མཐོང་མ
བྱུང”
དམག་དཔོན་གྱིས་འདང་ཞིག་བརྒྱབ་རྗེས་གློ་བུར་དུ་རྟ་ལས་
བབས་ཏེ་དམག་མི་རྣམས་ལ་འདིར་བསྡད་ནས་དོགས་ཟོན་བྱེད་
དགོས་པའི་བཀའ་བཏང་། དེ་རྗེས་དམག་དཔོན་རྩྭ་ཁང་དེའི་ཐོག་ཏུ་
འཛེགས་ནས་དགྲ་བོར་སོ་ལྟ་བྱས། འོན་ཀྱང་ཁང་བ་དམའ་དྲགས་
པའི་རྐྱེན་གྱིས་ཞིང་གྲོང་གི་ཀླུང་ཐང་ཆུང་ཆུང་ཞིག་ལས་མཐོང་མི་ཐུབ།
དམག་དཔོན་གྱིས་་ཤིང་སྡོང་ཐོག་འཛེག་ན་མ་གཏོགས་མི་ཕན་ཞེས་
བཤད་ཀྱིན་ཁང་ཀླད་ནས་མར་བབས། ཏག་ཏག་མེ་ཏོག་ལྡུམ་རའི་
མདུན་དུ་པྲ་ཚིལ་ཤིང་སྡོང་ཆེན་པོ་ཞིག་ཡོད་པ་མཐོང་། དམག་དཔོན་
ཤིང་སྡོང་འོག་ཏུ་སོང་ནས་བསམ་བློ་གཏོང་བཞིན། མགོ་བོ་ཡར་དགྱེ་
ནས་སྡོང་བོའི་ཡལ་གར་བལྟས་པ་དང་། དེ་ནས་ཡང་དམག་མི་རྣམས་
ལ་མིག་མྱུལ་ཞིག་བྱས།གློ་བུར་དུ་ཁོས་ན་ཆུང་དེར།
“ཧེ། ཁྱེད་ཀྱི་མིག་ཤེས་ཡག་པོ་ཡོད་དམ"ཞེས་དྲིས།
ན་ཆུང་གིས“ང་ཟེར་བ་ཡིན་ནམ། མིག་ཤེས་ཡག་པོ་ཡོད”ཅེས་
ལན་སློག
“ཁྱེད་རང་སྡོང་རྩེར་འཛེག་ཐུབ་བམ་
“འཛེག་ཐུབ། ང་སྡོང་རྩེར་འཛེག་ན་སྐར་མ་ཕྱེད་ཀ་མ་གཏོགས་མི་
དགོས”
“དེ་ན་ཁྱེད་རང་ཡར་འཛེག་འདོད་ཡོད་དམ། ངའི་ཚབ་བྱས་ཏེ་
མདུན་ཕྱོགས་ན་ཨོའོ་སི་ཋི་རེ་ཡཱའི་དམག་མི་དང་། ས་རྡུལ། དམག་རྟ།
ཡང་ན་མཚོན་ཆའི་རྣོ་འོད་སོགས་ཡོད་མེད་ལ་སོ་ལྟ་བྱེད་རོགས"་ཞེས
བཤད།
“ལོས་ཆོག”
"ཁྱེད་རང་ལ་དངུལ་ག་ཚོད་དགོས་སམ་་
“དངུལ་ག་ཚོད་ཟེར་བ་ཡིན་ནམ”ཞེས་ན་ཆུང་དགོད་བཞིན་དུ་
བཤད།
“ང་ལ་ཅི་ཡང་མི་དགོས། ང་རང་དོན་སྙིང་ལྡན་པའི་བྱ་བ་འདིའི་
རིགས་བྱེད་རྒྱུར་དགའ་བོ་ཡོད། གལ་ཏེ་འཇར་མན་རྒྱལ་ཁབ་ཀྱི་ཆེད་
དུ་ཡིན་ན་ང་རང་འཐད་པ་མིན། ང་རང་ཡང་ལོམ་བྷིར་རྦྷེའི་མི་ཞིག་
ཡིན་པས། རང་གི་རྒྱལ་ཁབ་ཀྱི་ཆེད་དུ་ལས་ཀ་བྱེད་འདོད་ཡོད་ཅེས་
བཤད།
“སྟབས་ཡག་སོང་། དེ་ན་ཁྱེད་རང་ཡར་འཛེག་དང་་
“ཏོག་ཙམ་སྒུག་རོགས། ངས་ལྷམ་ཕུད་
ན་ཆུང་གིས་ལྷམ་ཕུད་རྗེས་རྐང་སྣམ་ཁ་ཐིག་དམ་དུ་བཅིངས་བ་
དང་། ཞྭ་མོ་ཡང་སྤང་སྟེང་དུ་གཡུགས་རྗེས་ཡར་འཛེགས་སོང་།
“གཟབ་གཟབ་བྱོས" གློ་བུར་དུ་དམག་དཔོན་སེམས་འཚབ་ནས་
དེ་ལྟར་བཤད།
ན་ཆུང་དེ་ཁ་ཕྱིར་འཁོར་ནས་ཡིད་དུ་འོང་བའི་མཐིང་མདོག་གི་
མིག་ཟུང་གིས་ཁོ་ལ་དོན་ཅི་ཡོད་དྲིས།
དམག་དཔོན་གྱིས“ཅང་མ་རེད། ཁྱེད་རང་ཡར་འཛེགས་དང་ཞེས་
བཤད།
དེ་ནས་ན་ཆུང་ནི་ཞི་ལ་ཞིག་དང་འདྲ་བར་ལྡེམ་མྱུར་ལྡན་པའི་
ངང་སྡོང་བོའི་ཐོག་ཏུ་འཛེགས།
“གཟབ་གཟབ་བྱོས། མདུན་གྱི་གནས་ཚུལ་ལ་ལྟོས”ཞེས་དམག་
དཔོན་ཁ་ཕྱིར་འཁོར་ནས་དམག་མི་རྣམས་ལ་དེ་ལྟར་བཤད།
ཅུང་མ་འགོར་བར་ན་ཆུང་དེ་སྡོང་རྩེར་འབྱོར་ཟིན། ཁོའི་གཟུགས་
པོ་སྡོང་ལོས་གཡོགས་པ་དང་རྐང་བ་གཉིས་སྡོང་ལོ་སྟུག་པོའི་ཁྲོད་དུ་
སྦས་ཡོད། ཡིན་ཡང་ཁོའི་ལུས་སྟོད་རྒྱང་རིང་ནས་ཀྱང་མཐོང་ཐུབ། ཉི་
མའི་འོད་ཟེར་ཁོའི་གསེར་མདོག་གི་སྐྲ་ལོ་ལ་ཕོག་ནས་གསེར་འོད་
ཆེམ་ཆེམ་བྱེད་བཞིན་ཡོད། ཧ་ཅང་དཔངས་མཐོ་བའི་སྡོང་རྩེ་ནས་ན་
ཆུང་ནི་བྱེའུ་ཞིག་དང་འདྲ་བས་དམག་དཔོན་གྱིས་ཧ་ལམ་ཁོ་མཐོང
མི་ཐུབ།
དམག་དཔོན་གྱིས་“་མདུན་གྱི་རྒྱང་རིང་སར་ལྟོས”ཞེས་བཤད།
ན་ཆུང་གིས་གསལ་བོར་མཐོང་བའི་ཆེད་དུ་ལག་གཡས་པའི་
ནང་གི་ཡལ་ག་གློད་ནས་ལག་པ་ཐོད་པར་སྦྱར་ཏེ་རྒྱང་རིང་དུ་བལྟས།
“གང་མཐོང་བྱུང་ངམ”"ཞེས་དམག་དཔོན་གྱིས་དྲིས།
ན་ཆུང་གིས་མགོ་བོ་ཚུར་འཁྱོག་ཙམ་བྱས་ཏེ་ལག་པས་ཁ་འགྲམ་
ནས་དུང་དབྱིབས་བཅོས་ཏེ་་ལམ་དུ་རྟ་དམག་གཉིས་འདུག"ཅེས་ལན་
རྒྱབ།
“ང་ཚོ་དང་བར་ཐག་ག་ཚོད་འདུག་གམ་་
“ཕལ་ཆེར་དབྱིན་ལེ་ཕྱེད་ཀ་ཙམ་ཡོད་པ་འདྲ”
“ཁོ་ཚོ་འགྲོ་ཡི་འདུག་གམ་
“ཁོ་ཚོ་ལམ་ནང་དུ་ལངས་ནས་བསྡད་འདུག”
“ད་དུང་གང་མཐོང་བྱུང་ངམ”དམག་དཔོན་ཁ་རོག་གེར་ཅུང་
ཙམ་བསྡད་རྗེས“གཡས་ཕྱོགས་སུ་ཅི་ཞིག་འདུག”ཅེས་དྲིས་བྱུང་། དེ་
མུར་ན་ཆུང་གིས་གཡས་ཕྱོགས་སུ་བལྟས།
ན་ཆུང་གིས་“་དུར་སའི་འགྲམ་གྱི་ལྕང་གསེབ་ནས་འོད་འཕྲོ་ཡི་
འདུག ཕལ་ཆེར་རྩེ་གྲི་ཡིན་ཚོད་རེད”ཟེར།
"མི་མཐོང་བྱུང་ངམ”
“མཐོང་མ་བྱུང་།ཁོ་ཚོ་གྲོ་ཞིང་ནང་དུ་སྦས་ཡོད་ངེས"
སྐབས་དེར་“ཕག”ཅེས་པའི་སྒྲ་དང་ལྷན་དུ་མདེའུ་ཞིག་བར་སྣང་
ནས་ཁང་བའི་ལྟག་རྒྱབ་ཏུ་ལྷུང༌།
དམག་དཔོན་གྱིས་སྐད་མཐོན་པོས་བུ་ཆུང་། མྱུར་དུ་མར་བོབས།"
“ཁོ་ཚོས་ཁྱོད་མཐོང་སོང་། ངས་ཅི་ཡང་ཤེས་མི་འདོད། མྱུར་དུ་མར་
བོབས"ཞེས་བཤད།
ན་ཆུང་གིས“ང་ཞེད་ཀྱི་མི་འདུག”ཅེས་ལན་བཏབ།
“མར་བོབས"ཞེས་དམག་དཔོན་གྱིས་ཡང་བསྐྱར་སྐད་བཏང༌།
“གཡོན་ཕྱོགས་སུ་ཅི་ཞིག་འདུག་"
“གཡོན་ཕྱོགས་ཟེར་བ་ཡིན་ནམ”
“འོ་ལེ།གཡོན་ཕྱོགས"
ན་ཆུང་དེ་གཡོན་ཕྱོགས་སུ་ཁ་འཁོར་ནས་བལྟ་སྐབས། ཡང་
བསྐྱར་མེ་མདའི་སྒྲ་དང་ལྷན་དུ་མདེའུ་ཞིག་ཁོའི་ལུས་འགྲམ་ནས་
འཕུར། སྐབས་དེར་ཨེན་ཙམ་མིན་ན་སྤུ་ཉག་གཅིག་གིས་ཕ་བོང་
དཔྱངས་པ་ལྟ་བུ་ཉེན་ཁ་ཤིན་ཏུ་ཆེ་བ་བྱུང་། ཁོ་ཁོང་ཁྲོ་ལངས་
ནས“་འདྲེ་འདི་ཚོས།” “ང་ལ་དམིགས་བཞིན་ཡོད་་ཅེས་གཤེ་གཤེ་
བཏང་།
“མར་བོབས”ཞེས་དམག་དཔོན་དངངས་འཚབ་ཆེན་པོ་སྐྱེས་
ནས་སྐད་ཅོར་ཆེན་པོ་བརྒྱབ།
“མགྱོགས་པོར་མར་འབབ་ཡོང" "ང་རང་སྡོང་ལོས་བཀབ་ཡོད་
པས། སྐྱོན་ཡོད་ནི་མ་རེད། ཁྱེད་ཀྱིས་གཡོན་ཕྱོགས་སུ་ལྟོས་ཟེར་ང
ཡིན་ནམ་་
“འོ་ལེ། གཡོན་ཕྱོགས་ཟེར་བ་ཡིན། ཡིན་ཡང་ད་ལྟ་མྱུར་དུ་མར་
བེབས”
“གཡོན་ཕྱོགས”ཟེར་བཞིན་ན་ཆུང་དེ་གཡོན་ཕྱོགས་སུ་ཁ་འཁོར་
ནས“དེ་ན་ཆོས་ཁང་ཆུང་ཆུང་ཞིག་འདུགད་དུང་
སྐད་ཆའི་མཇུག་མ་རྫོགས་གོང༌། མེ་མདའི་སྐད་སྒྲ་གསུམ་པ་
གྲགས་པ་དང་ལྷན་དུ་ན་ཆུང་གིས་དམ་པོར་བཟུང་བའི་ཡལ་ག་ཡང་
ལག་ནས་ཤོར་ཏེ།མགོ་བོ་ཐུར་དུ་འཁོར་ནས་ས་ཐོག་ཏུ་ལྷུང་།
དམག་དཔོན་གྱིས་བྲེད་སྐད་ཅིག་བརྒྱབ་ནས་་འགྲིག་མ་སོང་ཟེར་
བཞིན་ཁོའི་ཕྱོགས་སུ་རྒྱུགས་སོང་།
ན་ཆུང་དེ་ས་ཐོག་ན་གན་རྐྱལ་དུ་ལོག་ཡོད་པ་དང་ལག་གཉིས་
བརྐྱངས་ཏེ་འགུལ་ཙམ་ཡང་མི་བྱེད། ཁོའི་བྲང་ཁོག་གཡོན་ནས་ཁྲག་
དམར་ལྷོག་ལྷོག་འཛག་གྱིན་འདུག རུ་དཔོན་དང་དམག་མི་གཉིས་
མྱུར་དུ་རྟ་ལས་བབས། དམག་དཔོན་མར་སྒུར་ནས་ན་ཆུང་གི་ནང་
གོས་ཕུད་དེ་བལྟས་པ་ན། ཁོའི་གློ་བ་གཡོན་པ་མདེའུས་ཕུག་ཟིན།
“ཁོ་ཤི་སོང”ཞེས་དམག་དཔོན་ཧ་ཅང་ཧང་སངས་ནས་ལབ།
རུ་དཔོན་གྱིས“མ་རེད། ཁོ་ད་དུང་གསོན་ཡོད་ཟེར། དམག་དཔོན་
སེམས་སྐྱོ་ནས་ངུ་ཤུམ་བྱེད་བཞིན་ལག་པས་ན་ཆུང་གི་རྨ་ཁ་བཀབ་
སྟེ་ཀྱེ་མ། སྙིང་རྗེ་བའི་ན་ཆུང་། དཔའ་ངར་ལྡན་པའི་ན་ཆུང" “ཤུགས་
རྒྱོབ། ཤུགས་རྒྱོབ” ན་ཆུང་གི་མིག་གཉིས་ཆེན་པོར་བགྲད་ནས་མིག་
འབྲས་འགུལ་ཙམ་བྱས་རྗེས་མགོ་བོ་བྲང་ཁར་སྨད་ནས་ཚེ་ལས་
འདས།
དམག་དཔོན་གྱི་ངོ་གདོང་སྐྱ་བོར་གྱུར་ནས་ཁུ་སིམ་ངང་ན་ཆུང་
ལ་ཅེར་ནས་ཡུད་ཙམ་བསྡད། དེ་མུར་གཟབ་གཟབ་ངང་ན་ཆུང་གི་
བེམ་པོ་སྤང་སྟེང་དུ་བཀབ་ཡོད་པའི་ཐོག་ལྭའི་སྟེང་བཞག དེ་ནས་
ཡར་ལངས་ཏེ་ཁ་རོག་གེར་ན་ཆུང་ལ་ཅེར་ནས་བསྡད། རུ་དཔོན་དང་
དམག་མི་གཉིས་ཀྱང་སྨྲ་བ་མེད་པར་ན་ཆུང་གི་བེམ་པོར་ཅེར་ནས་
ཡུད་ཙམ་བསྡད། དམག་མི་གཞན་རྣམས་ཀྱིས་མདུན་ཕྱོགས་ཀྱི་དགྲ་
བོར་སོ་ལྟ་བྱེད་བཞིན་འདུག
དམག་དཔོན་གྱིས“སྙིང་རྗེ་བའི་བུ་ཆུང་། དཔའ་ངར་ལྡན་པའི་བུ་
ཆུང་ཞེས་ཁེར་ལབ་བྱེད་བཞིན་འདུག
དེ་རྗེས་ཁོ་སོང་ནས་སྒེའུ་ཁུང་སྟེང་གི་ཚོན་གསུམ་དར་ཆ་བླངས་
ནས་ན་ཆུང་གི་བེམ་པོའི་སྟེང་བཀབ་སྟེ་ན་ཆུང་གི་གདོང་ལས་མི་
མཐོང་བར་བཟོས། རུ་དཔོན་གྱིས་ན་ཆུང་གི་ཞྭ་མོ་དང་གྲི་ཆུང་། ལྷམ།
ཤིང་དུམ་བཅས་ལེགས་པར་བསྒྲགས་ནས་ཁོའི་བེམ་པོའི་འཁྲིས་སུ
བཞག
ཁོང་ཚོས་གུས་འདུད་དང་བཅས་མྱ་ངན་ཞུས། དེ་རྗེས་དམག་
དཔོན་གྱིས་ཁོ་ལ་མྱུར་སྐྱོབ་རླངས་འཁོར་ཞིག་བཀོད་སྒྲིག་བྱོས། ན་
ཆུང་འདིས་དམག་མི་ལྟར་རྒྱལ་ཁབ་ཀྱི་ཆེད་རང་སྲོག་བློས་བཏང་བས།
ཁོའི་འདས་མཆོད་ཀྱང་དམག་མིའི་འགྲོ་ལུགས་ལྟར་བྱེད་དགོས”ཞེས་
རུ་དཔོན་ལ་བཀའ་བཏང་།
ཁོང་གིས་འདས་ཟིན་པའི་ན་ཆུང་ལ་ཡང་བསྐྱར་གུས་འདུད་ཅིག་
ཞུས་རྗེས"རྟར་ཞོན"ཟེར་ཞིང་། དམག་མི་རྣམས་མྱུར་དུ་རྟར་ཞོན་ཏེ་
དཔུང་བསྒྲིགས་ནས་མུ་མཐུད་དུ་མདུན་བསྐྱོད་བྱས།
ཆུ་ཚོད་གཅིག་གི་རྗེས་སུ། ན་ཆུང་དེར་བླ་ན་མེད་པའི་གུས་
བཀུར་ཐོབ།
ས་སྲོད་ཀྱི་དུས་ལ། ལྗིམི་་ནཱེའི་གཡུལ་སའི་ཉེན་ཟོན་དམག་མིའི་
རུ་དཔུང་ཡོངས་གཡུལ་ས་རུ་མདུན་བསྐྱོད་བྱས། ད་ནངས་ཞོགས་
པར་རྟ་དམག་རུ་དཔུང་བརྒྱུད་པའི་ལམ་དེར། ཉིན་འགའི་སྔོན། སཱན་
མཱར་ཋེ་ནཱའི་རི་འགག་ནས་དམག་འཐབ་ཛ་དྲག་བྱས་མྱོང་བའི་དགྲ་
བོའི་འཇབ་རྒོལ་དམག་དཔུང་རུ་གཉིས་སུ་དགར་ནས་སྒུག་ཡོད། ཁོ་
ཚེ་མདུན་བསྐྱོད་མ་བྱས་པའི་སྔོན། དཔའ་ངར་ལྡན་པའི་ན་ཆུང་གིས
རང་སྲོག་བློས་བཏང་བའི་གནས་ཚུལ་ཐོས་ཡོད། ལམ་ཕྲན་དེ་དང་རྩྭ་
ཁང་གི་བར་ལ་གོམ་པ་ཁ་ཤས་ཙམ་ལས་མི་འདུག མདུན་གྱི་དམག་
དཔོན་ཚོས་ཚེར་ཤིང་འོག་གི་ཚོན་གསུམ་དར་ཆས་བཀབ་པའི་ན་
ཆུང་མཐོང་དུས། ཚང་མས་གྲི་བཏེགས་ནས་གུས་འདུད་ཞུས། དམག་
དཔོན་ཞིག་གིས་ཐང་ནས་མེ་ཏོག་བཏུས་ཏེ་ན་ཆུང་གི་བེམ་པོའི་སྟེང་
དུ་གཏོར། དེ་མུར་དམག་མི་ཚང་མས་དེ་ལྟར་བྱས། ཅང་མ་འགོར་བར་
ན་ཆུང་གི་བེམ་པོ་མེ་ཏོག་གིས་གཡོགས། དམག་དཔོན་དང་དམག་
མི་རྣམས་ཀྱིས“ལོམ་བྷིར་ཟྗེའི་དཔའ་ངར་ལྡན་པའི་བུ་ཆུང་། དཔའ་
བོ་ཆུང་ཆུང” “བདེ་བར་གཟིམ། སྙིང་ཉེ་བའི་བུ་ཆུང” “ང་ཚོས་ཁྱོད་
ལ་གུས་འདུད་ཞུ” “ངོ་སོ་བསྟོད” “ཁྱོད་ང་ཚོའི་གཟི་བརྗིད་རེད” “བདེ་
བར་བཞུད"ཅེས་སྐད་ཤུགས་དྲག་པོས་བསྒྲགས། དམག་དཔོན་ཞིག་
གིས་རང་ཉིད་ཀྱི་གཟི་བརྗིད་རྟགས་མ་ན་ཆུང་ལ་ཕུལ། ཡང་གཞན་
ཞིག་གིས་ན་ཆུང་གི་ཐོད་པར་འོ་ཞིག་བྱས། མེ་ཏོག་ཆར་བ་འབབ་པ་
ལྟར་ན་ཆུང་གི་རྐང་བ་དང་། ཁྲག་གིས་སྦགས་པའི་བྲང་མགོ གསེར་
མདོག་གི་སྐྲ་ལོ་བཅས་ཀྱི་སྟེང་དུ་བབས།
ན་ཆུང་ནི་རྒྱལ་དར་གྱོན་ནས་ཁུ་སིམ་མེར་མེ་ཏོག་དང་རྩྭ་གསེབ་
ཀྱི་དབུས་སུ་ཉལ་ཞིང་། ཐལ་མདོག་གི་གདོང་ལས་འཛུམ་མདངས་
ཤིག་མངོན་འདུག་པ་ནི་འདི་ལྟ་བུའི་གུས་བཀུར་དང་བསྔགས་བརྗོད་
མང་བོར་ཉན་བཞིན་པ་འདྲ། ལོམ་བྷིར་རྦྷེའི་ཆེད་དུ་རང་སྲོག་བློས་
བཏང་བར་གཟི་བརྗིད་སྐྱེས་བཞིན་ཡོད།
གངས་རིལ།
དེ་རིང་རྒྱུན་མི་ཆད་པར་ཁ་བའི་འདབ་མ་ལྷབ་ལྷུབ་ཏུ་བབས།
ཞོགས་པའི་སློབ་ཚན་གྲོལ་བ་དང་ཆབས་ཅིག་གངས་དང་འབྲེལ་བའི་
གནས་ཚུལ་ངོ་གནོང་བ་ཞིག་བྱུང་། ན་ཆུང་མང་བོ་ཞིག་ཁྲོམ་ལམ་
དུ་འབྱོར་བ་དང་། གངས་རིལ་མཁྲེགས་པོ་བཟོས་ནས་ཕན་ཚུན་ལ་
གཞུ་རེས་བྱས། མི་མང་བོ་ཞིག་ཁྲོམ་ལམ་ནས་ཕར་འགྲོ་ཚུར་འོང་བྱེད་
བཞིན་འདུག སྐུ་དྲག་ཅིག་གིས་འདྲེ་ཕྲུག་འདི་ཚོ། མཚམས་ཞོག”ཅེས་
འུར་བརྒྱབ། སྐབས་དེར་ཁྲོམ་ལམ་གྱི་ཟུར་ཞིག་ནས་རྣ་བར་གཟན་པའི་
འབོད་སྐད་ཅིག་ཐོས་ཡོང་བས། ང་ཚོ་ལམ་སེང་བལྟ་བར་ཕྱིན་པ་ཡིན།
བགྲེས་སོང་ཞིག་གིས་ཞྭ་མོ་ཟུར་དུ་གཡུགས་པ་དང་། ལག་གཉིས་ཀྱིས་
མིག་བཀབ་ནས་ཁྱར་ཁྱོར་ངང་བསྡད་འདུག དེའི་འཁྲིས་སུ་ན་ཆུང་
ཞིག་གིས“སྲོག་སྐྱོབ་དང་།སྲོག་སྐྱོབ་དང་ཞེས་འབོད་བཞིན་འདུག
མི་ཚང་མ་ཕྱོགས་བཞི་མཚམས་བརྒྱད་ནས་མ་བགྲོས་རང་
མཐུན་ངང་འདུས། ཁོ་ཚོས་བགྲེས་སོང་གི་མིག་ནི་གངས་རིལ་གྱིས་
རྨས་ཡོད་པ་མཐོང་། གངས་རྩེད་རྩེ་མཁན་གྱི་ན་ཆུང་ཚོས་ཆག་སྒོ་
བཟོས་ཡོད་པ་ཤེས་རྗེས། མདའ་འཕངས་པ་ལྟར་ཕྱོགས་བཞིར་བྲོས་
སོང་། ང་དང་ཕ་ལགས་ནི་དཔེ་ཚོང་ཁང་གི་མདུན་དུ་ལངས་ཡོད། ན་
ཆུང་ཁ་ཤས་ཤིག་དཔེ་ཁང་ནང་དུ་འཛུལ་ནས་ཡིན་མདོག་ཁ་བོས་
སྒེའུ་ཁུང་ནས་བལྟ་ཁུལ་བྱེད་ལ། ངའི་རོགས་པ་འགའ་ཡང་ང་ཚོའི་
ཕྱོགས་སུ་རྒྱུགས་ཡོང་བ་མཐོང་བྱུང་། དེའི་དབུས་སུ་ང་ཚོའི་འཛིན་
གྲྭའི་ནང་གི་སློབ་མ་གྷིར་རོའོ་ནེ་འདུག ཁོའི་ཁུག་མའི་ནང་ནམ་རྒྱུན་
བག་སོབ་སྒོར་སྒོར་ཞིག་ཡོད། ད་དུང་རྡོ་བཟོའི་བུ་ཁཱོ་རི་ཋེའེ། དུས་
རྒྱུན་སྦྲག་རྟགས་འཚོལ་བསྡུ་བྱེད་རྒྱུར་དགའ་བའི་གྷིར་རོའོ་ཧྥའེ་ཡང་
འདུག རྨས་ཕོག་པའི་བགྲེས་སོང་དེ་ཉེན་རྟོག་པ་ཞིག་དང་ཚང་མས་
ཡར་བསྐྱོར་ཏེ། མི་མང་བོ་ཞིག་ཕར་རྒྱུག་ཚུར་རྒྱུག་བྱེད་བཞིན། “སུ་
རེད། སུས་ལས་ནི་རེད། ཡང་སྙིང་སུས་ལས་ནི་རེད། ”ཅེས་འཚང་ཁ་
ཤིག་ཤིག་གིས་འུར་བརྒྱབ། ཁོ་ཚོས་བྱིས་པ་རྣམས་ཀྱི་ལག་པ་ལ་ཞིབ་
བཤེར་བྱས་ཏེ། སུའི་ལག་པ་གངས་ཆུས་རློན་པར་ཆགས་ཡོད་མེད་ལ་
བལྟས།
གྷིར་རོའོ་ཧྥའེ་ངའི་འགྲམ་དུ་ལངས་ཡོད། ཁོའི་ལུས་ཡོངས་འདར་
སིག་སིག་བྱེད་བཞིན་གདོང་མདོག་སྐྱ་བོར་གྱུར་འདུག “སུས་ལས་ནི་
རེད། སུས་ལས་ནི་རེད”ཅེས་ཚང་མས་སྐད་ཅོར་བརྒྱབ།
སྐབས་དེར་གྷིར་རོའོ་ནེ་ཡིས་གྷིར་རོའོ་ཧྥའེ་ལ་སྐད་དམའ་
མོས“མགྱོགས་པོར་རང་སྐྱོན་ངོས་ལེན་བྱོས། ཁྱེད་ཀྱི་དོན་དུ་གཞན་ལ་མ་
ཉེས་ཁ་གཡོགས་ཐེབས་སུ་འཇུག་པ་ནི་སྡར་མའི་བྱེད་སྟངས་རེད”ཅེས་
བཤད།
“ཡིན་ནའང་ངས་བསམ་བཞིན་བྱས་པ་མིན”ཞེས་གྷིར་རོའོ་ཧྥའེ་
ཡིས་ལུས་པོ་འདར་སིག་སིག་བྱེད་བཞིན་ལན་བསློགས།
“གང་ལྟར་ཁྱེད་རང་གིས་འགན་ཁུར་ན་འགྲིག”ཅེས་གྷིར་རོའོ་ནེ་
ཡིས་བཤད།
“ངས་ངོས་ལེན་བྱེད་མི་ཕོད"
“སྤོབས་པ་སྐྱེད། ང་ཁྱོད་དང་མཉམ་དུ་འགྲོ་ཆོག”
དེ་དུས་ཉེན་རྟོག་པ་དང་མི་རྣམས་ཀྱི་སྐད་ཤུགས་སྔར་ལས་ཇེ་
ཆེར་གྱུར་ནས“ཡང་སྙིང་སུ་ཡིན་ནམ། སུས་ལས་ནི་ཡིན། མིག་ཤེལ་
ཆག་ནས་མིག་ཀྱང་ལོང་ལ་ཁད་བཟོས་འདུག ཁྱི་སྐྱག”ཅེས་གཤེ་གཤེ་
བཏང་བྱུང་།
ངའི་བསམ་པར་གྷིར་རོའོ་ཧྥའེ་སྐྲག་ནས་ས་ལ་འགྱེལ་ངེས་
སྙམ། གྷིར་རོའོ་ནེ་ཡིས་བློ་ཐག་རྦད་ཆོད་ངང་་འགྲོ་་་་ངས་ཁྱོད་ལ་
སྲུང་སྐྱོབ་བྱེད་"ཟེར་བཞིན་གྷིར་རོའོ་ཧྥའེ་ནད་པ་བཞིན་བསྐྱོར་ཏེ་མི་
ཚོགས་ཀྱི་དབུས་སུ་ཁྲིད། མི་རྣམས་ཀྱིས་ལམ་སེང་ཧ་གོ་སོང་། དེ་
དུས་མི་འགའ་རེས་ཁུ་ཚུར་བཀྱགས་ནས་གྷིར་རོའོ་ཧྥའེ་ལ་གཞུ་རྩིས་
བྱས། སྟབས་ལེགས་པ་ཞིག་ལ་གྷིར་རོའོ་ནེ་ཡིས་ཁོ་ཚོ་ཕར་འཕུལ་
རྒྱག་བྱས་ཏེ་་ཁྱེད་ཚོས་བྱིས་པ་ཆུང་ཆུང་ཞིག་ལ་ལག་འགུལ་ན་ངོ་མི་
ཚའམ་ཟེར།
དེ་མུར་མི་དེ་དག་གི་ལག་པ་ཕྱིར་བསྐུམས་སོང་། ཉེན་རྟོག་པས་
གྷིར་རོའོ་ཧྥའེ་ཡི་ལག་པ་ནས་བཟུང་སྟེ་གསོབ་སྒོར་ཚོང་ཁང་ནང་དུ་
ཡོད་པའི་བགྲེས་སོང་གི་འགྲམ་དུ་ཁྲིད། ང་ཡང་ཁོ་ཚོ་དང་མཉམ་དུ་
ཕྱིན་པ་ཡིན། བགྲེས་སོང་ཁོང་མཐོང་མ་ཐག་ངས་ངོ་ཤེས་བྱུང་། ཁོང་
ནི་ཁོའི་ཡང་ཚ་དང་མཉམ་དུ་ངེད་ཚང་གི་ཐོག་བརྩེགས་བཞི་བའི་
ནང་སྡོད་པའི་བགྲེས་སོང་གླ་བ་དེ་རེད། ཁོང་རྐུབ་སྟེགས་ཞིག་གི་སྟེང་
ཉལ་ནས་ལག་རས་ཤིག་གིས་མིག་གཉིས་བཀབ་འདུག
གྷིར་རོའོ་ཧྥའེ་སྐྲག་ཐག་ཆོད་ནས་ངུ་ཤུམ་བྱེད་བཞིན་དགོངས་
དག སྤོ་བོ་ལགས། ངས་བསམ་བཞིན་དུ་བྱས་པ་མིན” “ངས་བསམ་
བཞིན་དུ་བྱས་པ་མིན"ཞེས་བཤད།
མི་གཉིས་གསུམ་ཞིག་ཚོང་ཁང་ནང་དུ་མཆོང་ཡོང་ནས་གྷིར་
རོའོ་ཧྥའེ་ས་ལ་མནན་ཏེ་སྐད་ཤུགས་དྲག་པོས་་པུས་མོ་ས་ལ་ཚུགས།
མགོ་སྒུར་ནས་དགོངས་དག་ཞུས་ཟེར། གློ་བུར་དུ་སྦོམ་ཞིང་མཁྲེགས་
པའི་ལག་ཟུང་ཆེན་པོ་ཞིག་གིས་གྷིར་རོའོ་ཧྥའེ་ཡི་དཔུང་བ་ནས་
འཇུས་ཏེ་ཁོ་ཡར་བསླངས།དེ་ནས་གཟབ་ནན་ངང་བཤད་རྒྱུར།
“སྐུ་ཞབས་རྣམས་པ། དེ་འདྲ་མ་བྱེད་ཟེར། མ་གཞིར་ཁོང་ནི་ང་ཚོའི་
སློབ་གཙོ་རེད། ཁོང་གིས་གནས་ཚུལ་དེའི་མགོ་མཇུག་ཚང་མ་མཐོང་
ཡོད། ཁོང་གིས་བྱིས་པ་འདིས་ནོར་འཁྲུལ་ངོས་ལེན་བྱས་སོང་། ད་ལྟ་མི་
སུ་ལའང་ཁོར་དམའ་འབེབས་བྱེད་པའི་དབང་ཆ་མེད”་ཟེར། དེ་དུས་
ཚང་མ་ཁ་རོག་གེར་ལངས་ནས་འདུག སློབ་གཙོས་གྷིར་རོའོ་ཧྥའེ་ལ་
བལྟས་ནས་བགྲེས་སོང་ཁོང་ལ་དགོངས་དག་ཞུས་ཟེར། གྷིར་རོའོ་
ཧྥའེ་གློ་བུར་དུ་སྐད་མཐོན་པོས་ངུ་བཞིན་མདུན་དུ་ཕྱིན་ནས་བགྲེས་
སོང་གི་པུས་མོར་འཐམ། བགྲེས་སོང་གིས་གྷིར་རོའོ་ཧྥའེ་ཡི་མགོ་ལ་
དལ་གྱིས་བྱིལ་བྱིལ་བྱས། མི་ཚང་མས་་འགྲིག་སོང་། བུ་ཆུང་། ད་ཁྱིམ་
ལ་ལོག་ཟེར།
ཕ་ལགས་ཀྱིས་ང་ཁྲིད་ནས་མི་ཚོགས་དང་བྲལ་ཏེ་ཡུལ་ལ་ལོག
ལམ་བར་དུ་ཁོང་གིས་ང་ལ“ཨན་རེའེ་ཁཱོའོ། གནས་ཚུལ་འདི་འདྲར་
འཕྲད་དུས།གལ་ཏེ་ཁྱོད་ཡིན་ན་རང་སྐྱོན་ངོས་ལེན་བྱེད་སྲིད་དམ་་ཟེར།
ངས་ལམ་སེང་རང་སྐྱོན་ངོས་ལེན་བྱེད་སྲིད་ཅེས་ལན་བཏབ་པ་
ཡིན།
ཕ་ལགས་ཀྱིས་སླར་ཡང“དེ་ན་ཁྱེད་ཀྱིས་ན་ཆུང་ཞིག་གི་རྣམ
དག་ལྷད་མེད་དང་ལ་རྒྱ་དཔང་ལ་བཞག་ནས་རང་སྐྱོན་ངོས་ལེན་བྱེད་
སྲིད་པའི་མནའ་ཞིག་སྐྱེལ་དགོས་་ཟེར།
“ལགས་སོ།ཕ་ལགས།ངས་ཁྱེད་ལ་མནའ་སྐྱེལ།་་
ཧྥི་ལཱོ་རིན་ཥྚེན་གྱི་ན་ཆུང་བཤུ་འབྲི་བ།
ཧྥི་ལཱོ་རིན་ཁཱོན་གྱི་ན་ཆུང་བཤུ་འབྲི་བ་ནི་ད་ལོ་ལོ༡༢ཡིན་ཞིང་། ཤ་
མདོག་དཀར་ལ་སྐྲ་ལོ་ནག ཁོ་ནི་ལོ་རིམ་བཞི་བའི་སློབ་མ་ཞིག་ཡིན།
ཁོ་ཚང་ལ་བྱིས་པ་མང་བོ་ཡོད་ལ། ཁོ་ནི་ཆེས་རྒན་པ་དེ་ཡིན། ཁོའི་ཕ་
ལགས་ནི་ལྕགས་ལམ་ཅུས་ཀྱི་ལས་མི་ཞིག་ཡིན། ཁྱིམ་ཚང་གི་འཚོ་
ཚིས་ཕ་ལགས་ཀྱི་ཟླ་རེའི་གླ་ཆ་ཉུང་ངུ་དེར་བརྟེན་ཡོད་པས་ཁྱིམ་ཚང་
གི་འཚོ་བ་ཧ་ཅང་ཉམ་ཐག་པ་ཞིག་ཡིན། ཡིན་ནའང་ཕ་ལགས་ཁོ་ལ་
ཧ་ཅང་བྱམས་ཤིང་སློབ་སྦྱོང་གི་ཐད་ཁོ་ལ་ནན་སྐུལ་བྱེད་པ་ལས་དོན་
གང་ཡིན་ཡང་ཁོའི་བསམ་ཚུལ་དང་བསྟུན་པར་བྱེད། སློབ་སྦྱོང་གི
ཐད་ཁོ་ལ་ལྟ་སྐུལ་སློབ་སྟོན་ནན་མོ་བྱེད་ལ་རེ་བའང་མཐོན་པོ་བཅོལ་
ཡོད། ཕ་ལགས་ཀྱིས་མ་འོངས་པར་ཁོས་ལས་ཀ་ཡག་པོ་ཞིག་རག་
ནས་ཁྱིམ་ཚང་གི་འཚོ་བ་ཇེ་ལེགས་སུ་གཏོང་བར་རེ་བ་བྱེད་བཞིན་
ཡོད། དེ་བས་ཁོས་ངེས་པར་དུ་འབད་བརྩོན་ཆེན་པོ་བྱེད་དགོས་ལ་
ཁོས་དེ་ལྟར་བྱེད་བཞིན་ཡང་ཡོད། འོན་ཀྱང་ཁོའི་ཕས་རྒྱུན་མི་ཆད་
པར་ཁོ་ལ་དྲན་སྐུལ་བྱས་ཏེ་སྔར་ལས་དཀའ་སྤྱད་འབད་བརྩོན་བྱེད་
དགོས་པའི་བསླབ་བྱ་གཏོང་གི་ཡོད།
ལོ་ན་མཐོ་བའི་ཕ་རྒན་ནི་ལས་ཀའི་དཀའ་ཚེགས་ཀྱི་དབང་གིས་
སྔར་ལས་རྒས་ཉམས་དོད་པོ་འདུག ཁྱིམ་ཚང་གི་འཚོ་བའི་སླད་དུ་
ཕ་ལགས་ཀྱིས་ལྕགས་ལམ་གྱི་ལས་ཀ་ཕུད་ད་དུང་ཡི་གེ་བཤུས་ནས་
ཡོང་འབབ་གསོག་བཞིན་ཡོད། ལས་ཀ་དེ་ནི་མཚན་ཕྱེད་བར་དུ་ལས་
དགོས། ཉེ་ཆར་ཁོང་གིས་དུས་དེབ་ཁང་ཞིག་ནས་བཤུ་འབྲི་བྱེད་པའི་
ལས་ཀ་ཞིག་རག་ཡོད་པ་ནི་ས་གནས་དང་། གནས་ཁུལ་གྱི་མིང་། དུད་
ཁྱིམ་གྱི་མིང་བཅས་གྲ་འགྲིག་པོ་དང་གཟུགས་མཛེས་པོ་བྱས་ནས་
བཤུ་དགོས། གླ་ཆ་ནི་ཤོག་ལྷེ༥༠༠ལ་དབྱིཊ་ལིའི་ཤོག་སྒོར་གསུམ་སྟེར།
ནམ་རྒྱུན་དགོང་ཟས་སྐབས་ཁོང་གིས་ལས་ཀ་འདི་ཧ་ཅང་དཀའ་
ཚེགས་ཆེ་བ་ཞིག་རེད་ཅེས་འཁང་ར་བྱེད།
ཕ་ལགས་ཀྱིས་་མཚན་ལས་འདིས་ངའི་མིག་ལོང་ལ་ཁད་བཟོས་
སོང་།སྲོག་ཀྱང་འཕྲོག་པར་ནུས་་ཟེར།
ཉིན་ཞིག་ལ་ཁོས་་ཕ་ལགས། ངས་ཁྱེད་ཀྱི་ཚབ་བྱས་ནས་བཤུ་
ཆོག ངས་ཁྱེད་ཀྱི་ཡིག་གཟུགས་ལྟར་བཤུ་ཐུབ་ཟེར།
ཡིན་ནའང་ཕ་ལགས་ཀྱིས“དེ་ལྟར་བྱེད་མི་ཉན། ཁྱེད་ཀྱིས་བློ་
རྩེ་གཅིག་སྒྲིམ་སྒོས་སློབ་སྦྱོང་བྱེད་དགོས། ཁྱེད་ཀྱི་སློབ་སྦྱོང་ནི་ངའི་
ཤོག་ཆད་འདི་དག་ལས་གལ་ཆེ། ཁྱེད་ཀྱི་དུས་ཚོད་གཅིག་བཀོལ་སྤྱོད་
བྱས་ནའང་ངའི་སེམས་ནང་བདེ་བོ་ཡོང་ཐབས་མི་འདུག ཐུགས་རྗེ་
ཆེ༑ ཡིན་ཡང་དོན་དེ་ངས་ཁས་ལེན་བྱེད་མི་སྲིད། རྗེས་སུ་སྐད་ཆ་དེའི་
རིགས་བཤད་མི་ཆོག"ཟེར།
ཁོས་ད་ནི་ཕ་རྒན་ལ་ཇི་ཙམ་ལབ་ཀྱང་ཁར་མི་ཉན་པ་ཤེས་ཡོད་
པས་ཨུ་ཚུགས་མ་བྱས་པར་ལྐོག་ནས་ཐབས་བཀོད་འཐེན། ཁོས་ཕ་
རྒན་ནམ་རྒྱུན་མཚན་གུང་ལ་ལས་མཚམས་བཞག་ནས་ཕྱིར་ཉལ་
ཁང་དུ་ལོག་པ་ཤེས་ཡོད། ཁོས་ཐེངས་འགར་མཚན་གུང་གི་ཆུ་ཚོད་
བཅུ་གཉིས་ཡོལ་རྗེས་རྐུབ་སྟེགས་ཕར་བསྣུར་བའི་སྒྲ་དང་དེ་རྗེས་ཕ་
ལགས་ཀྱི་གོམ་སྒྲ་ཐོས། མཚན་མོ་ཞིག་ལ་ཕ་རྒན་ལས་མཚམས་
བཞག་ནས་ཉལ་རྗེས། ཁོ་ཡར་ལངས་ནས་ལྭ་བ་གྱོན་ཞིང་རྐང་འཇབ་
ལག་འཇབ་སྒོས་དཔེ་ཁང་དུ་ཕྱིན་ནས་སྣུམ་སྒྲོན་སྦར། དེ་རྗེས་ཅོག་
རྩེའི་སྟེང་གི་ཤོག་དཀར་དང་ས་གནས་ཀྱི་མིང་ཐོ་དེ་བླངས་ནས་
སེམས་ཞིབ་མོས་ཕའི་ཡིག་གཟུགས་ལ་ལད་མོ་བྱས་ཏེ་བཤུ་འབྲི་བྱེད་
མགོ་བརྩམ། ཁོའི་སེམས་ནང་དགའ་བ་དང་སྐྲག་པ་གཉིས་ཅིག་ཅར་
དུ་སྐྱེས་ཡོང་། ཤོག་ལྷེ་རིམ་བཞིན་ཇེ་མང་དུ་སོང་། མཚམས་མཚམས་
སུ་ཁོའི་ལག་པ་ན་ཡང་འཕུར་འཕུར་ཙམ་བྱས་རྗེས་མུ་མཐུད་དུ་བཤུ་
འབྲི་བྱས། ཁོས་བཤུ་འབྲི་བྱས་པ་ཇེ་མགྱོགས་ནས་ཇེ་མགྱོགས་ཡིན།
ཁོས་རྣ་བ་བླགས་ནས་གྲག་འགུལ་ལ་ཉན་བཞིན་གདོང་ལ་དགའ་
སྤྲོའི་འཛུམ་མདངས་ཤིག་རྒྱས། ཤོག་ལྷེ༡༦༠བཤུས་རྗེས། རྩིས་ཤིག་
བརྒྱབ་པ་ན་ཨེ་ཋི་ལཱེའི་ཤོག་སྒོར་གཅིག་ཡིན། ཁོས་ད་གཟོད་བཤུ་
མཚམས་བཞག་ནས་སྨྱུ་གུ་ཕྱིར་སྔར་གནས་སུ་བཞག་པ་དང་སྣུམ་
སྒྲོན་བསད་རྗེས་རྐང་འཇབ་ལག་འཇབ་ངང་ཕྱིར་མལ་ཁྲིའི་ཐོག་ཏུ་
ལོག
ཉིན་གཉིས་པའི་ཉིན་གུང་གི་སྐབས་སུ། ཕ་རྒན་ཧ་ཅང་སྤྲོ་སྣང་
གིས་ཁེངས་ནས་ཅོག་ཙེའི་འགྲམ་དུ་བསྡད། ནམ་རྒྱུན་མཚན་གུང་
ཆུ་ཚོད༡༢བར་ཕ་རྒན་གྱིས་འཕྲུལ་ཆས་བཞིན་བཤུ་འབྲི་བྱེད་ཞོར་
སེམས་ནང་དོན་གཞན་ལ་བསམ་བློ་གཏོང་གི་ཡོད། ཉིན་གཉིས་པའི་
ཞོགས་པར་ད་གཟོད་དགོང་མོར་བཤུས་ཟིན་པའི་ཤོག་ལྷེ་རྣམས་ཀྱི་
གྲངས་ཀ་ལེན་པ་ཡིན། དེ་བས་ཕ་རྒན་གྱིས་གང་ཡང་ཚོར་བཞིན་
མེད། ཕ་རྒན་གྱི་གདོང་ལ་དགའ་སྤྲོའི་འཛུམ་གྱིས་ཁེངས་ནས་བུ་ཆུང་
གི་དཔུང་བ་རྡེབ་ཙམ་བྱས་ཏེ“ཝེ། ལྷུའུ་ལེ་ཡཱ། ཁྱོད་ཀྱི་ཨ་ཕའི་ནུས་པ་
ཁྱོད་ཀྱི་བསམ་ཚོད་ལས་བརྒལ་འདུག ཁ་སང་ཆུ་ཚོད་གཉིས་ཀྱི་རིང་
ནམ་རྒྱུན་བཤུས་པ་ལས་སུམ་ཆའི་གཅིག་ཙམ་མང་བ་བཤུས་འདུག
གང་འདྲ་འདུག་གམ།ངའི་མཛུབ་མོ་ད་དུང་མཉེན་ལྕུག་ལྡན་པར་
འདུགམིག་གཉིས་ཀྱང་རྣོན་པོ་འདུག”ཟེར།
ལྷུའུ་ལེ་ཨཱོ་ནི་སེམས་ནང་དགའ་སྤྲོས་ཁྱབ་ཅིང་དགོད་ཤོར་ཡང་
སྒྲ་མི་ཐོན་པར་བྱས་ནས“ཡ་ང་བའི་ཕ་ལགས། ངས་ཁྱེད་ལ་དངུལ་
གསོག་རོགས་བྱས་ན་ཁྱེད་ལ་དགའ་སྤྲོ་སྟེར་ནུས།བཟང་གི མུ་མཐུད་
དུ་ཤུགས་རྒྱག་དགོས"སྙམ། 
དེ་བས་ནམ་རྒྱུན་མཚན་གུང་ཆུ་ཚོད༡༢ཀྱི་ཅོང་བརྡ་ཐོས་མ་ཐག
ཁོ་ཡར་ལངས་ནས་ཕ་རྒན་གྱི་བཤུ་འཕྲོ་རྣམས་བཤུ་བཞིན་ཡོད། དེ་
ལྟར་ཉིན་ཁ་ཤས་འགོར་ཡང་ཕ་རྒན་གྱིས་ཅི་ཡང་ཚོར་མེད། ཡིན་
ནའང་ཐེངས་ཤིག་གི་དགོང་ཟས་སྐབས་ལ་ཕ་རྒན་གྱིས“ཡ་མཚར།
སྣུམ་སྒྲོན་ཟད་མགྱོགས་པོ་དེ་འདྲ་རྒྱུ་མཚན་གང་ཡིན་ནམ་ཟེར། ཞུས་
ལེ་ཡི་དངངས་སྐྲག་ཆེན་པོ་སྐྱེས། སྟབས་ལེགས་པ་ཞིག་ལ་ཕ་རྒན་
གྱིས་དེ་ལས་གཞན་ཅི་ཡང་མ་བཤད། དེ་བས་ཁོས་མུ་མཐུད་དུ་མཚན་
ལས་བྱས།
འོན་ཀྱང་ལྷུའུ་ལེ་ཡློའི་དགོང་མོའི་གཉིད་ཆག་སྟབས། ཉིན་རེའི་
ཞོགས་པར་ཡར་ལངས་དུས་ཧ་ཅང་ཐང་ཆད་བཞིན་ཡོད། དགོང་
མོའི་བསྐྱར་སྦྱོང་སྐབས་རང་དབང་མེད་པར་གཉིད་ཅོག་རྒྱག་གི་ཡོད།
དགོང་མོ་ཞིག་ལ་ཁོ་ཅོག་ཙེ་ཐོག་ཏུ་ཁེན་ནས་གཉིད་ཉལ། དེ་ནི་ཁོ་
སྐྱེས་པ་ནས་ཐོག་དང་བོར་ཅོག་ཙེའི་སྟེང་དུ་གཉིད་ཐེབས་པ་ཡིན།
“ཤུགས་རྒྱོབ། ཤུགས་རྒྱོབ” “སེམས་རྣལ་ལ་ཕབ་ནས་བསྐྱར་སྦྱོང་
བྱོས"ཞེས་ཕ་རྒན་གྱིས་ཐལ་མོ་རྡེབ་བཞིན་ཁོ་གཉིད་ལས་བསླངས།
ཁོ་གཉིད་ལས་སད་རྗེས་མུ་མཐུད་དུ་བསྐྱར་སྦྱོང་བྱས། ཡིན་ནའང་
ཉིན་གཉིས་པ་དང་གསུམ་པར། སྔར་བཞིན་དཔེ་དེབ་ལ་ཁེན་ནས་
གཉིད་ཤོར།གནས་ཚུལ་ཇེ་སྡུག་ནས་ཇེ་སྡུག་ཏུ་གྱུར།ཁོ་ནམ་རྒྱུན་དཔེ་
དེབ་ལ་ཁེན་ནས་གཉིད་ཅོག་རྒྱག་པ་དང་། ཞོགས་པར་ཡར་ལངས་
དུས་ཀྱང་ཧ་ཅང་འཕྱི།སློབ་ཚན་བསྐྱར་སྦྱོང་བྱེད་དུས་ནམ་རྒྱུན་ཉབ་བེ་
ཉོབ་བེར་གྱུར་ཡོད། བསྐྱར་སྦྱོང་ལ་ཧ་ཅང་སུན་སྣང་སྐྱེས་བཞིན་ཡོད་
པ་འདྲ། ཕ་རྒན་གྱིས་ཁོ་ལ་སེམས་ཁུར་བྱེད་མགོ་བརྩམ། ལྟ་སྐུལ་ནན་
མོ་བྱས་ཀྱང་གོ་མ་ཆོད་པ་མཐོང་རྗེས་རང་གི་བུ་ལ་ཁ་རྡུང་གཏན་ནས་
གཏོང་མ་མྱོང་བའི་ཕ་རྒན་རང་དབང་མེད་པར་ཁོང་ཁྲོ་ཆེན་པོ་ལངས།
ཉིན་ཞིག་གི་ཞོགས་པར། ཕ་རྒན་གྱིས་བུ་ལ“ལྟུའུ་ལེ་ཡཱ" “ཁྱོད་
ཀྱིས་ང་སྡུག་ལ་སྦྱར་སོང་། ཁྱོད་སྔོན་དང་བསྡུར་ན་རྩ་བ་ནས་འགྱུར་
འདུག ཁྱོད་ཀྱིས་དེ་ལྟར་བྱས་ན་ང་ཧ་ཅང་དགའ་བོ་མི་འདུག སེམས་
ལ་བཟུང་། ཁྱིམ་མི་ཚང་མའི་རེ་བ་ཁྱེད་ལ་བཅོལ་ཡོད། ང་ཡིད་ཆད་དུ་
མ་འཇུག ཁྱོད་ཀྱིས་དེ་ལྟར་བྱས་ན་ང་ཧ་ཅང་དགའ་བོ་མི་འདུག ཁྱེད་
ཀྱིས་ཤེས་སམ"ཟེར།
ལྷུའུ་ལེ་ཡཱོ་སྐྱེས་པ་ནས་ད་བར་ཕ་ལགས་ཀྱིས་ཁ་རྡུང་བཏང་བ་
ཐེངས་དང་བོ་ཡིན་པས།སེམས་ནང་སྡུག་བསྔལ་ཆེན་པོ་བྱུང་།
ཁོའི་བསམ་པར་་མུ་མཐུད་དུ་འདི་ལྟར་བྱེད་མི་རུང་། ལྐོག་ཏུ་བྱེད་
བཞིན་པའི་ལས་ཀ་འདི་ངེས་པར་མཚམས་འཇོག་དགོས”སྙམ།
ཡིན་ནའང་ཉིན་དེའི་དགོང་ཟས་སྐབས་ཕ་རྒན་ཧ་ཅང་དགའ་སྤྲོས་
ཁེངས་ནས་ནང་མི་རྣམས་ལ“ཁྱེད་ཚོས་ཤེས་སམ། ཟླ་འདིའི་ནང་ངའི་
བཤུ་འབྲིའི་ཡོང་འབབ་དེ་ཟླ་བ་སྔོན་མ་ལས་ཨེ་ཋི་ལཱེའི་སྒོར་༣༢གྱིས་
མང་བ་འདུག"ཅེས་ནང་མི་ཡོངས་ལ་ཁྱབ་བསྒྲགས་བྱས། དུས་མཚུངས་
སུ་འཐེན་སྒམ་ནང་ནས་བྱི་རིལ་ཁུག་མ་གང་བླངས་ནས་བྱིས་པ་རྣམས་
ལ་བྱིན་ཏེ་རྟེན་འབྲེལ་ཞུས། བྱིས་པ་རྣམས་དགའ་ནས་ཐལ་མོ་རྡེབ་
བཞིན་དགའ་འབོད་བྱས། དོན་དེས་ལྷུའུ་ལེ་པཱོ་ལ་ཡང་བསྐྱར་སེམས་
ཤུགས་བྱིན་སོང་། ཁོའི་བསམ་པར་་མིན། ངས་མཚམས་འཇོག་མི་ཉན།
ངས་ཉིན་དཀར་སློབ་སྦྱོང་ཡག་པོ་བྱེད་དགོས་པ་དང་མཚན་མོར་སྙིང་རྗེ་
བའི་ཕ་ལགས་དང་ཁྱིམ་ཚང་ལ་རོགས་བྱེད་དགོས”སྙམ།
དེ་དུས་ཕ་རྒན་གྱིས་་དབྱི་སྒོར༣༢གྱིས་མང་བ་བསགས་ཐུབ་པར་
ང་ཧ་ཅང་དགའ་ཡོད། ཡིན་ནའང་བུ་འདི"ཟེར་བཞིན་ལྷུའུ་ལེ་ཡཱ་
,ལ་མཛུབ་མོ་བཙུགས་ནས་།“ཁོས་ང་ཡིད་ཆད་དུ་བཅུག་སོང་ལྷུའུ་ལེ་
ཨཱོ་ཡིས་ཁ་རོག་གེར་ཕའི་ཁ་རྡུང་ལ་ཉན་བཞིན་མིག་ཆུ་བཙན་གྱིས་
བསྲན། ཡིན་ནའང་སྐྱོ་གདུང་ཁྲོད་ནས་ཁོ་ལ་དགའ་སྣང་ཞིག་སྐྱེས།
ལྟུའུ་ལེ་ཡློས་མུ་མཐུད་དུ་ཕ་རྒན་ལ་བཤུ་རོགས་བྱས། ཡིན་ནའང་
ངལ་ལས་ཐལ་དྲགས་པས་ཧ་ཅང་ཐང་ཆད་པ་བྱུང་། དེ་ལྟར་ཟླ་བ་
གཉིས་ཙམ་འགོར་བ་ན།ཕ་རྒན་གྱིས་ནམ་རྒྱུན་ཁོ་ལ་ཁ་རྡུང་གཏོང་བ་
དང་ཁོ་ལ་བལྟ་བའི་མིག་མདངས་ཀྱང་ཁྲོས་ཉམས་ཀྱིས་ཁེངས་འདུག
ཉིན་ཞིག་ཕ་རྒན་སློབ་གྲྭའི་དགེ་རྒན་འཚོལ་དུ་ཕྱིན། དགེ་རྒན་གྱིས་
“རེད། ཁོའི་སྦྱང་འབྲས་ཡག་པོ་འདུག དེ་ནི་ཁོ་རང་སྤྱང་གྲུང་འཛོམས་
པས་རེད། ཡིན་ནའང་ཁོ་སྔོན་དང་བསྡུར་ན་ཇེ་ཞན་ནས་ཇེ་ཞན་དུ་
འགྲོ་བཞིན་འདུག ནམ་རྒྱུན་གཉིད་ཤོར་བ་དང་གླལ་སྒྱིང་བྱེད་པ། རྣམ་
རིག་ཉབ་བེ་ཉོབ་བེར་གྱུར་པ། བྲིས་པའི་རྩོམ་ཡིག་ཉུང་ཞིང་ལེགས་པོ་
མིན་པ།ཡིག་གཟུགས་ཀྱང་ལེགས་པོ་མི་འདུག་་ཟེར།
དགོང་མོ་དེར་ཕ་རྒན་གྱིས་ཁོ་རང་འཁྲིས་སུ་བོས་ནས་གཟབ་
ནན་སྒོས་་ལྷུའུ་ལེ་ཡློ། ངས་ཁྱིམ་ཚང་འདིའི་སླད་དུ་སེན་མགོ་རྣག་དང་
སེན་རྟིང་ཁྲག་བྱས་ནས་དཀའ་ལས་རྒྱག་བཞིན་པ་ཁྱེད་ཀྱིས་མི་ཤེས་
སམ། ཁྱེད་ཀྱིས་ང་ལ་སྙིང་མི་རྗེའམ། ཁྱེད་ཀྱི་ནུ་བོ་རྣམས་དང་ཨ་མ་ལ་
འདང་མི་རྒྱག་གམ་ཟེར།
ལྟུའུ་ལེ་ཡློའི་མིག་མཐར་མཆི་མ་འཁྱིལ་ནས་མིན། ཕ་ལགས།
ཁྱེད་ཀྱིས་དེ་འདྲ་མ་གསུངས་ཁོས་གནས་ཚུལ་ཚང་མ་ཕ་རྒན་ལ་
བཤད་དགོས་བསམ་རུང་། ཕ་རྒན་གྱིས་ཁོའི་སྐད་ཆའི་འཕྲོ་བཅད་
ནས་་འུ་ཚང་གི་ཆ་རྐྱེན་ཁྱེད་ཀྱིས་ཤེས་གསལ་ལྟར། དེ་བས་ཁྱིམ་ཚང་
གི་མི་རེ་རེར་ཁྱིམ་འདིའི་ཆེད་དུ་འབད་འཐབ་བྱེད་པའི་འོས་འགན་
ཡོད།ངས་མི་གཉིས་ཀྱི་ལས་ཀ་བསྒྲུབ་ཀྱིན་ཡོད་པ་ཁྱོད་ཀྱིས་ཤེས་ཡོད།
ཟླ་འདིའི་ནང་ལྕགས་ལམ་ཅུས་ནས་ང་ལ་བྱ་དགའི་དབྱི་སྒོར༡༠༠སྟེར་
བར་རེ་བ་བཅང་ཡོད་མོད།འོན་ཀྱང་དེ་རིང་ཞོགས་པར་ད་གཟོད་ཤེས་
བྱུང་།བྱ་དགའ་གང་ཡང་རག་རྒྱུ་མི་འདུག"ཟེར།
སྐད་ཆ་དེ་དག་ཉན་རྗེས་ལྷུའུ་ལེ་ཡཱ་ཡིས་ཁ་ནས་བཤད་གྲབས་
ཡོད་པའི་སྐད་ཆ་དག་ཕྱིར་མིད་དེ་རང་གིས་རང་ལ་འདི་ལྟར་བཤད།
“མི་ཆོག ཕ་ལགས། ངས་ད་དུང་ཁྱེད་ལ་བཤད་མི་ཉན། ངས་མུ་མཐུད་དུ་
གསང་བ་བྱེད་དགོས། དེ་ལྟར་བྱས་ན་ད་གཟོད་ཁྱེད་ལ་རོགས་བྱེད་ཐུབ།
ངས་ཐབས་ཤེས་གཞན་འཐེན་ནས་ཁྱེད་ཀྱི་སེམས་ནང་གི་རྨ་ཁ་དེ་གུན་
གསབ་བྱས་ཆོག སློབ་སྦྱོང་ལ་ངས་འབད་བརྩོན་ལྷོད་མེད་བྱེད་ངེས། དེ་
ལས་ཀྱང་གལ་ཆེ་བ་ནི་ཁྱེད་ལ་རོགས་བྱས་ནས་དངུལ་གསོག་རོགས་
བྱས་ཏེ་ཁྱིམ་ཚང་གི་ཁུར་བོ་ཇེ་ཡང་དུ་གཏོང་རྒྱུ་དེ་རེད"
དེ་ལྟར་ན་ཆུང་གིས་མུ་མཐུད་དུ་ལྐོག་ནས་ཕ་རྒན་ལ་རོགས་
བྱས། སླར་ཡང་ཟླ་བ་གཉིས་འདས། ཁོས་མཚན་མོར་གཉིད་ཆག་ནས་
མཚན་ལས་བྱས་རྐྱེན། ཉིན་དཀར་རྣམ་རིག་ཉབ་བེ་ཉོབ་བེར་གྱུར། ཕ་
རྒན་གྱིས་ནམ་རྒྱུན་ཁོ་ལ་གཤེ་གཤེ་བཏང་། དེ་ལས་ཀྱང་ཆེས་ཡིད་སྐྱོ་
བ་ཞིག་ནི་ཕ་རྒན་གྱིས་ཁོ་ལ་གཅེས་སྐྱོང་མི་བྱེད་པར་མ་ཟད་ཁ་ཡ་སྤུ་
ཙམ་ཡང་མི་བྱེད། ཕ་རྒན་གྱིས་ཁོ་ནི་གོ་མི་ཆོད་པ་དང་རེ་བ་མེད་པའི་
བྱིས་པ་ཞིག་ཏུ་ངོས་བཟུང་ནས། ཐ་ན་ཁོ་ལ་མིག་གིས་བལྟ་ཙམ་ཡང་
མི་བྱེད་པ་མཐོང་དུས། ཝུའུ་ལེ་ཡཱིའི་སེམས་ལ་བཟོད་ཐབས་བྲལ་བའི་
ན་ཟུག་ཅིག་སྐྱེས། ནམ་ཞར་ཕ་རྒན་ཁ་ཚུར་འཁོར་ཐེངས་རེར་ཁོས་
གནས་ཚུལ་ངོ་མ་དེ་བཤད་འདོད་དྲག་པོ་སྐྱེས། ཡིན་ཡང་སྐད་ཆ་མིད་
པར་འགགས་ནས་ཕྱིར་མ་ཐོན། ངལ་དུབ་དང་སྐྱོ་གདུང་ཁྲོད་ཀྱི་ལྷུའུ་
ལེ་ཡཱོ་ཉིན་རེ་ནས་ཉིན་རེ་བཞིན་ཤ་རིད་ཅིང་གདོང་སྐྱ་བོར་གྱུར། དེ་
བས་སློབ་སྦྱོང་ཡང་ཇེ་ཞན་ནས་ཇེ་ཞན་དུ་གྱུར། ལྷུའུ་ལེ་ཡཱོའི་སེམས་
སུ་ད་ནི་ངེས་པར་དུ་ལས་ཀ་འདི་མཚམས་འཇོག་སྙམ་སྟེ་དགོང་རེར་
རང་གིས་རང་ལ་དྲན་སྐུལ་བྱས། “དོ་དགོང་ང་གཏན་ནས་ཡར་མི་
ལངས"འོན་ཀྱང་དགོང་མོའི་ཆུ་ཚོད༡༢སླེབས་པའི་ཅོང་བརྡ་གྲགས་
དུས། ཁོ་རང་དབང་མེད་པར་ཡར་ལངས་དགོས་བྱུང་། གལ་ཏེ་ཁོ་མུ་
མཐུད་དུ་གཉིད་ཉལ་ན་རང་ཉིད་ཀྱི་འགན་ཁུར་ལས་བཤོལ་བ་དང་
འདྲ་སྟེ། ཕ་རྒན་དང་ཁྱིམ་ཚང་གི་ལིས་ལཱ་སྒོར་གཅིག་འཕྲོ་བརླག་ཏུ་
གཏོང་བ་ལྟ་བུར་སྣང་བས་ཁོ་རང་དབང་མེད་པར་མལ་ལས་ལངས་
དགོས་བྱུང་། སེམས་སུ་ནམ་ཞིག་ཕ་རྒན་གློ་བུར་དུ་གཉིད་ལས་སད་
ནས་ཁོ་མཐོང་ན་དོན་ཡོད་ཚད་ཧ་གོ་ཡོང་སྙམ། ཁོ་རང་ཉིད་ཀྱིས་ཕ་
རྒན་ལ་དོན་དངོས་དེ་བཤད་པའི་སྤོབས་པ་རྦད་ནས་མི་འདུག དེ་བས་
ལྷུའུ་ལེ་ཡློས་མུ་མཐུད་དུ་དགོང་རེར་བཤུ་འབྲི་བྱེད་བཞིན་བསྡད།
ཉིན་ཞིག་གི་དགོང་ཟས་སྐབས་ཕ་རྒན་གྱི་སྐད་ཆས་ཁོའི་སེམས་
ཀྱི་རྨ་ཁ་ཡང་བསྐྱར་ཇེ་ཟབ་ཏུ་བཏང་།ཨ་མས་ཁོའི་ལུས་སྟོབས་ཧ་ཅང་
ཞན་ཞིང་ངོ་གདོང་སྔོ་སྐྱར་ཡོད་པ་མཐོང་ནས་སེམས་ཁྲལ་ངང“ལྟུའུ་
ལེ་ཡཱ། ཁྱོད་ལ་ན་ཚ་བྱུང་བ་འདྲ་”་ཟེར། དེ་ནས་ཕ་རྒན་ལ་“ལྷུའུ་ལེ་ཡཱ་ལ་
ན་ཚ་བྱུང་འདུགཁྱོད་ཀྱིས་ཁོའི་གདོང་མདོག་ལ་ལྟོས་དང་།ལྷུའུ་ལེ་ཡོ།
གཅེས་ཕྲུགཁྱོད་ལ་ཅི་བྱུང་སོང"ཞེས་བཤད།
ཕ་རྒན་གྱིས་ཁོ་ལ་ལྟ་ཙམ་བྱས་ནས་་དེ་ཁོས་རང་སྡུག་རང་གིས
ཉོས་པ་རེད། དེ་སྔོན་ཁོ་སློབ་སྦྱོང་ལ་བརྩོན་པའི་སློབ་མ་དང་གཅེས་
པར་འོས་པའི་བྱིས་པ་ཞིག་ཡིན་དུས་དེ་འདྲ་མིན་"ཟེར།
“ཡིན་ནའང་ད་ལྟ་ཁོ་ལ་ན་ཚ་བྱུང་འདུག”ཅེས་ཨ་མས་སྐད་
མཐོན་པོས་བཤད།
ཕ་རྒན་གྱིས་“་ངས་སྔ་མོ་ནས་ཁོ་ལ་ཁ་ཡ་བྱེད་ཀྱིན་མེད་་ཟེར།
སྐད་ཆ་འདིས་ཁོའི་སེམས་ལ་གྲིས་བསྣུན་པ་ལྟ་བུའི་རྨ་ཁ་ཞིག་
བཟོས། དེ་སྔོན་ཁོ་རང་གློ་ལུ་རེ་གཉིས་ཙམ་བརྒྱབ་ནའང་སེམས་ཁུར་
ཚད་མེད་བྱེད་པའི་ཕ་རྒན་གྱིས་ད་ལྟ་ཁོ་ལ་རྩ་བ་ནས་སེམས་ཁུར་
བྱེན་ཀྱིན་མི་འདུག ཕ་རྒན་གྱི་སེམས་ནང་དུ་ཁོ་སྔ་མོ་ནས་ཤི་ཟིན་པ་
འདྲ། ཁོ་སེམས་སྡུག་ཚད་མེད་སྐྱེས་ཏེ་ཆིག་ལབ་བརྒྱབ། “ཨོ། མིན།
ལགས” “ད་ནི་ཡོད་ཚད་ཤོར་སོང་། ང་ལ་ཁྱེད་ཀྱི་བརྩེ་བ་མེད་ཐབས་
བྲལ། ང་རང་སྔོན་ཆད་ནང་བཞིན་བྱ་འདོད། ངས་ཁྱེད་ལ་ཡོད་ཚད་
བཤད་ཆོག ད་ནི་ངས་ཁྱེད་ལ་གང་ཡང་གསང་བ་མི་བྱ། ངས་དེ་སྔོན་
བཞིན་སློབ་སྦྱོང་ལ་འབད་བརྩོན་བྱ་ཆོག ང་ལ་ཁྱེད་ཀྱི་བརྩེ་བ་མཁོ།
ངའི་སྙིང་ཉེ་བའི་ཕ་ལགས། ཐེངས་འདིར་ངས་དངོས་གནས་སེམས་
ཐག་བཅད་ཟིན”
ཡིན་ནའང་དགོང་མོ་དེར་ཁོ་རང་དབང་མེད་པར་ཡང་བསྐྱར་
མལ་ལས་ལངས། དགོང་མོར་ཡར་ལངས་རྒྱུ་དེ་སྔ་མོ་ནས་ཁོའི་གོམས་
གཤིས་ཤིག་ཏུ་འཇགས་ཚར་བས་བསྒྱུར་ཐབས་བྲལ། ཁོ་ཡར་ལངས་
རྗེས་ཁོའི་སེམས་སུ་ད་ནི་བརྩེ་བ་དང་དགའ་སྤྲོ་རུམ་ཡོད་སའི་དཀའ་
སྡུག་གི་ལས་ཀ་བྱེད་ས་དེར་ཆེས་མཐའ་མཇུག་གི་ཕྱིར་མིག་ཅིག་
འཕེན་དགོས་བསམ། ཁོས་ཅོག་ཙེ་སྟེང་གི་སྣུམ་སྒྲོན་སྦར་ནས། ཤོག་
ལྕེ་དེ་དག་མཐོང་མ་ཐག་སེམས་སུ་རྗེས་ཕྱོགས་འདི་ལྟ་བུའི་ས་མིང་
དང་མི་མིང་འབྲི་མི་ཐུབ་པ་དྲན་དུས་འབྲལ་མི་ཕོད་པའི་སྐྱོ་གདུང་
ཞིག་སྐྱེས། ངར་ཤུགས་ཞིག་དང་ལྷན་དུ་ཁོས་ཡང་བསྐྱར་སྨྱུ་གུ་བླངས་
ནས་བཤུ་འབྲི་བྱེད་མགོ་བརྩམས། གློ་བུར་དུ་མཉམ་མ་བཞག་པར་
དཔེ་དེབ་ཅིག་ས་ལ་ལྷུང་ནས་ཅལ་སྒྲ་ཞིག་གྲགས། ཁོའི་སྙིང་རླུང་སྟོད་
ལ་འཚངས་བྱུང་། གལ་ཏེ་ཕ་རྒན་གཉིད་ལས་དཀྲོགས་ན་ཇི་ལྟར་བྱ།
ཕ་རྒན་གྱིས་ཁོ་ལ་ཁ་རྡུང་གཏོང་མི་སྲིད་ཐག་ཆོད་ཡིན། མ་གཞི་ནས་
དོན་དངོས་དེ་ཁོས་སྔ་མོ་ནས་ཕ་རྒན་ལ་བཤད་བསམ་ཡོད། མུན་ནག་
ཁྲོད་ཁོའི་ཉེ་སར་བཅར་བའི་གོམ་སྒྲ་དེ་ཐོས་དུས་ཨ་མ་ཡང་གཉིད་
ལས་དཀྲོགས་སྲིད། ད་དུང་ཕ་རྒན་གྱིས་དོན་ཡོད་ཚད་ཀྱི་ཧ་གོ་དུས་
ཁོ་འགྱོད་གདུང་དྲག་པོ་སྐྱེས་སྲིད། འཆར་སྣང་མང་བོ་དུས་གཅིག་ཏུ་
འཚངས་ཡོང་ནས་ཁོ་དངངས་འཚབ་སྐྱེས་ཤིང་སྡོད་བཟོད་མི་བདེ་བ་
བྱུང་། ཁོས་ཁ་རོག་གེར་རྣ་བ་བླགས་ནས་གྲགས་འགུལ་ཡོད་མེད་ལ་
ཉན། རྣ་བ་སྒོ་རྩར་གཏད་ནས་ཞིབ་ཏུ་ཉན་ཡང་གྲགས་འགུལ་ཅི་ཡང་
མ་ཚོར་བས་ཁོའི་སེམས་ད་གཟོད་ལྷོད་ལ་བབ་ནས་མུ་མཐུད་དུ་བཤུ་
འབྲི་བྱས་ཏེ་ག་ལེར་ཤོག་ལྷེ་ཕོན་པོ་གཅིག་ཚར། འཇམ་ཐིང་ཐིང་གི་
མཚན་མོར་ནང་མི་ཚང་མ་གཉིད་དུ་ཡུར་འདུག མི་མེད་པའི་ཁྲོམ་
ལམ་ལས་ཉེན་རྟོག་པའི་འཇུར་རྟའི་ཙིར་སྒྲ་དང་ཤིང་རྟ་འཁོར་ལོའི་སྒྲ་
བཅས་བར་མེད་དུ་ཐོས་ཡོང་། དར་ཅིག་འགོར་རྗེས། ཟོང་སྐྱེལ་འདྲུད་
འཁོར་གཉིས་ཁྲོམ་ལམ་དུ་བགྲོད་པའི་སྒྲ་ཐོས་ཡོང་། དེ་རྗེས་ཡང་ཡོད་
ཚད་ཁ་ཁུ་སིམ་མེར་གྱུར། མཚམས་རེར་སྒོ་ཁྱི་ཟུག་པའི་སྒྲ་རེ་ཟུང་གོ་
ཡོང་བ་ལས་གྲགས་འགུལ་ཅི་ཡང་མི་འདུག ལྟུའུ་ལེ་ཡཱོས་ལྷོད་གཡེང་
སྤུ་ཙམ་མི་བྱེད་པར་མུ་མཐུད་དུ་བཤུ་འབྲི་བྱེད་བཞིན་འདུག་ལ། ཕ་
རྒན་སྔ་མོ་ནས་ཁོའི་རྒྱབ་ཏུ་འགྲེང་འདུག མ་གཞིར་དཔེ་དེབ་ས་ལ་
ལྷུང་བའི་སྒྲས་ཕ་རྒན་སྔ་མོ་ནས་གཉིད་ལས་བསླངས་པར་མ་ཟད་
ཁོས་ཡུན་རིང་ཞིག་ལ་བསྒུགས་ཟིན། ད་གིན་ཟོང་སྐྱེལ་རླངས་འཁོར་
གྱི་སྒྲ་ཆེན་པོ་དེས་ཏག་ཏག་ཕ་རྒན་གྱི་རྐང་བའི་རྡོག་སྒྲ་དང་སྒོ་ཕྱེ་བའི་
སྒྲ་དེ་འགེབས་སྲུང་བྱས་པས་ལྷུའུ་ལེ་ཡཱོས་ཅི་ཡང་མ་ཚོར། ཕ་རྒན་
གྱིས་མགོ་བོ་སྒུར་ནས་ལྷུའུ་ལེ་ཡཱོས་ཧ་ཅང་མགྱོགས་མྱུར་ངང་བཤུ་
འབྲི་བྱེད་པར་ཅེར་འདུག ཕ་རྒན་གྱིས་ཡོད་ཚད་ཀྱི་ཧ་གོ་སོང་། ཡོད་
ཚད་ཤེས་སོང་། སེམས་འགུལ་ཆེན་པོ་ཐེབས། འགྱོད་པ་ཚད་མེད་སྐྱེས།
ཁོ་རང་ཧང་སངས་ནས་ཅི་བྱེད་འདི་བྱེད་མེད་པར་རེ་ཞིག་ལ་ཁ་རོག་
གེར་བུ་ཆུང་གི་རྒྱབ་ཏུ་འགྲེང་ནས་བསྡད། དངངས་འདར་བྱེད་བཞིན་
པའི་ལག་པ་གཉིས་ཀྱིས་གློ་བུར་དུ་ལྷུའུ་ལེ་པཱོ་ལ་འཐམ་བྱུང་བས།
ལྷུའུ་ལེ་ཡཱོས་བྲེད་སྐད་ཅིག་བརྒྱབ།
ལྷུའུ་ལེ་ཡཱོས་ཕ་རྒན་ཡིན་པ་ཤེས་རྗེས་རང་དབང་མེད་པར་སྐང་
ཕྱུང་ནས་ངུས་བྱུང་། “ཨོ། ཕ་ལགས། ཕ་ལགས། ང་གུ་ཡངས་ལ་གཏོང་
རོགས། ང་གུ་ཡངས་ལ་གཏོང་རོགས་་
ཕ་རྒན་གྱི་མིད་པ་མཆིལ་མས་བརྣངས་ནས་བུ་ཆུང་ལ་འོ་བྱེད་
ཞོར་དུ་ཁྱེད་ཀྱིས་ཨ་ཕ་ང་གུ་ཡངས་ལ་གཏོང་དགོས” “ད་ལྟ་ངས་
ཡོད་ཚད་ཧ་གོ་སོང་། ཡོད་ཚད་ཤེས་སོང་། ཨ་ཕ་ངོ་མ་འཆུག་སོང་།
དགོངས་པ་མ་ཚོམ། གཅེས་ཕྲུག ཤོག ཤོག་དང་། ཨ་ཕ་དང་མཉམ་དུ་
ཤོག"ཟེར་བཞིན་བུ་ཆུང་པང་དུ་བླངས་ནས་ཨ་མའི་ཉལ་ཁྲིའི་འགྲམ་
དུ་སོང་། ཨ་མ་སེམས་འགུལ་ཆེན་པོ་ཐེབས་ནས་བུ་ཆུང་ལ་དམ་པོར་
འཐམ།
ཕ་རྒན་གྱིས་མྱུར་དུ་ང་ཚོའི་གཅེས་ཕྲུག་ལ་འོ་ཞིག་བྱོས་དང་། ཁོ་
ཟླ་གསུམ་རིང་གཉིད་ཐེབས་ཆག་ནས་ངའི་ཚབ་ཏུ་ལས་ཀ་བསྒྲུབས།
འོན་ཀྱང་ངས་ད་དུང་ཁོ་ལ་སྡུག་པོ་བཏང་ནས་ཁོའི་སེམས་བསད་
ཁོས་ཁྱིམ་ཚང་གི་ཆེད་དུ་འདི་ལྟར་བྱས་པ་རེད་ཟེར། ཨ་མ་ལྷུའུ་ལེ་ཡཱོ་
ལ་དམ་པོར་འཐམ་ནས་མིག་ཆུ་ཕྲུམ་ཕྲུམ་བཞུར་བ་ལས་ཅི་ཡང་མ་
བཤད། མཐར་་མགྱོགས་པོར་ཉལ་དུ་སོང་། ངའི་གཅེས་ཕྲུག མགྱོགས་
པོར་ངལ་གསོས། བུ་ཁྲིད་ནས་ཉལ་དུ་སོང་་ཟེར།
ཕ་རྒན་གྱིས་ཨ་མའི་པང་ནས་བུ་ཚུར་བླངས་ཏེ་བུའི་ཉལ་ཁྲིའི་
སྟེང་དུ་བཞག་རྗེས་ཁོ་ལ་འོ་བྱེད་བཞིན་དལ་གྱིས་བྱིལ་བྱིལ་བྱས། བུ་
ཆུང་གི་སྔས་འབོལ་ལེགས་པར་བཞག་རྗེས་ཉལ་ཐུལ་ལེགས་པར་
བཀབ།
ལྟུའུ་ལེ་ཡཱོས་རང་དབང་མེད་པར་“་ཕ་ལགས། བཀའ་དྲིན་ཆེ་
“བཀའ་དྲིན་ཆེ། ཁྱོད་རང་ཉིད་ངལ་གསོ་བར་ཕེབས་རོགས། ང་ཧ་ཅང་
བདེ་མོ་འདུག མྱུར་དུ་ཉལ་དུ་སོང་། ཨ་ཕ་ཞེས་བཤད།
ཡིན་ནའང་ཕ་རྒན་གྱིས་བུ་ཆུང་གཉིད་ལོག་པ་དངོས་སུ་མཐོང་
རྗེས་ད་གཟོད་གཉིད་ཉལ་དུ་འགྲོ་རྩིས་འདུག ཁོ་མལ་ཁྲིའི་འཁྲིས་སུ་
བསྡད་དེ་བུ་ཆུང་གི་ལག་པ་ནས་བཟུང་སྟེ་“གཉིད་ལོག གཉིད་བཟང་
པོ་ཞིག་ལོག ངའི་གཅེས་ཕྲུག"ཟེར། ད་ནི་ལྷུའུ་ལེ་ཡཱོའི་ལུས་སེམས་
གཉིས་ཀ་དམ་དུ་འཆིང་ཡོད་པའི་ངལ་དུབ་དེ་གྲོལ་སོང་བས་ཁོ་རང་
དེ་མུར་གཉིད་དུ་ཡུར།ཁོ་གཉིད་ནས་ཡུན་རིང་ཞིག་འགོར། དེ་ནི་ཟླ་བ་
འདི་འགའི་རིང་ཁོ་རང་ཐེངས་དང་བོར་འདི་འདྲའི་གཉིད་སྐྱིད་པོ་ཞིག་
ལོག་པ་ཡིན། ཕྱི་ཉིན་ཞོགས་པར་ཁོ་གཉིད་ལས་སད་དུས། ཞོགས་
པའི་ཉི་གཞོན་སྔ་མོ་ནས་ཐག་ཚད་ཅིག་ལ་སླེབས་འདུག འཁྲིས་སུ་ཅི
ཞིག་ཡོད་པ་ལྟར་སྣང་བས་ཞིབ་ཏུ་བལྟས་ཚེ་སྐྲ་ལོ་དཀར་པོའི་ཕ་རྒན་
ནི་ཁོའི་བྲང་ཁོག་ལ་མགོ་བོ་བསྙེས་ནས་གཉིད་དུ་ཡུར་འདུག མདང་
དགོང་མཚན་གང་བོར་ཕ་རྒན་གྱིས་འདི་ལྟར་མགོ་བོ་ཁོའི་བྲང་མགོ་
རུ་བསྙེས་ནས་གཉིད་དུ་ཡུར་ཏེ་ད་དུང་ཡང་སད་མི་འདུག
སི་ཋཱར་རྩེའི་དཔེ་ཁང་ཆུང་ཆུང༌།
དེ་སྔོན་ང་རང་སློབ་གྲྭའི་ཁ་སྤྲོད་ཀྱི་སི་ཋཱར་རྦྷེའི་ཁྱིམ་དུ་སོང་མྱོང་།
ཁོའི་ཁྱིམ་དུ་དཔེ་ཁང་ཞིག་ཡོད་པ་དེར་ང་རང་ཡིད་སྨོན་ཤོར། སི་ཋཱར་
རྗེའི་ཁྱིམ་ནི་ཕྱུག་པོ་མིན་རུང་ཁོས་རྒྱུན་དུ་སློབ་གྲྭའི་དཔེ་དེབ་དང་ཤ་
སྤུན་མཆེད་རྣམས་ཀྱིས་བྱིན་པའི་དཔེ་དེབ་རྣམས་ཉར་ཚགས་ལེགས་
པོར་བྱས་ཡོད་ལ། ད་དུང་རྔན་པ་ཉོ་བྱེད་ཀྱི་དངུལ་ཡང་བསགས་ནས་
དཔེ་དེབ་ཉོ་ཡི་ཡོད། ཐབས་ལམ་འདི་དག་བརྒྱུད་ནས་ད་གཟོད་ཁོའི་
དཔེ་ཁང་ཆུང་ཆུང་དེ་གྲུབ། ཁོའི་ཨ་ཕས་ཁོ་རང་དཔེ་དེབ་ལ་དེ་འདྲ་
དགའ་བོ་ཡོད་པ་ཤེས་ནས་ཁོ་ལ་སྟར་ཤིང་གི་དཔེ་སྒྲོམ་ཞིག་སྤྲད། དཔེ་
སྒྲོམ་དེར་བང་རིམ་གསུམ་ཡོད་ལ། ལྗང་མདོག་གི་ཡོལ་བ་ཞིག་ཡོད་
པ་དེ་ཟུར་ནས་འཐེན་ཙམ་བྱས་ན།གྲལ་འགྲིག་པའི་ཁ་དོག་སྣ་ཚོགས་
ཀྱི་དཔེ་དེབ་རྣམས་མིག་མདུན་དུ་བཤམས་ཡོང་། དཔེ་རྒྱབ་ཀྱི་གསེར་
མདོག་དཔེ་མིང་འོད་ལམ་ལམ་འཚེར་བཞིན་འདུག དེར་སྒྲུང་དེབ་
དང་། རོལ་རྩེད་ཀྱི་དེབ། སྙན་ངག་གི་དེབ། རི་མོའི་དེབ་བཅས་སྣ་ཁ་
འཛོམས་ཡོད།
སི་ཋཱར་ཌྷེ་ནི་དཔེ་དེབ་ཀྱི་ཚོན་མདོག་སྡེབ་སྒྲིག་ལ་མཁས་པས་
ཁོས་དཔེ་དེབ་དཀར་པོ་རྣམས་དམར་པོའི་ཟུར་དུ་སྒྲིག་པ་དང་། ནག་པོ་
རྣམས་སེར་པོའི་འཁྲིས་སུ་སྒྲིག སྔོན་པོ་རྣམས་དཀར་པོའི་འཁྲིས་སུ་
སྒྲིག་ཡོད་པས་རྒྱང་ནས་བལྟས་ན་ཧ་ཅང་མཛེས་པོ་འདུག མཚམས་
རེ་ཁོ་ཚོན་མདོག་བརྗེས་ནས་སྒྲིག་རྒྱུར་ཡང་དགའ་བོ་ཡོད། ཁོས་སོ་
སོར་དཔེ་ཆའི་དཀར་ཆག་ཞིབ་ཚགས་ཤིག་བཟོས་ཡོད་པ་ནི་དཔེ་
ཁང་དོ་དམ་པ་ཞིག་དང་གཉིས་སུ་མ་མཆིས། ཁོས་རྒྱུན་དུ་དཔེ་སྒྲོམ་
ལ་གཙང་སྦྲ་བྱེད་བཞིན་དཔེ་དེབ་ཀྱི་ཤོག་ལྷེ་ཕར་སློག་ཚུར་སློག་བྱེད་
པ་དང་། དཔེ་དེབ་ཀྱི་འཚེམ་སྐུད་བཅས་ལ་ཞིབ་བཤེར་བྱེད། ཁོའི་སྦོམ་
ཞིང་ཐུང་བའི་ལག་པས་དཔེ་དེབ་སློག་སྟེ་དཔེ་བར་གྱི་ཐལ་རྡུལ་ལ་ཕུ་
འདེབས་པའི་བཟོ་ལྟ་དེ་ཧ་ཅང་སྤྲོ་སྣང་དོད་པོ་འདུག ངའི་དཔེ་དེབ་
དང་བསྡུར་ན་ཁོའི་དཔེ་དེབ་ནི་གསར་བ་གསར་རྐྱང་དང་འདྲ། ཁོ་ལ་
མཚོན་ན་ཉོས་ཡོང་བའི་དཔེ་དེབ་རྣམས་བྱི་དོར་ལེགས་པོ་བྱས་རྗེས་
དཔེ་སྟེགས་སུ་འཇོག་པ་དང་། རིན་ཆེན་ནོར་བུ་ཞིག་དང་འདྲ་བར་
སྐབས་སྐབས་སུ་ཚུར་བླངས་ཏེ་ལྟ་བ་ནི་ཆེས་སྤྲོ་སྣང་ལྡན་པའི་ལས་ཀ་
ཞིག་ཡིན། ཏག་ཏག་ཆུ་ཚོད་གཅིག་གི་རིང་། ཁོས་དཔེ་དེབ་དག་ང་ལ་
བལྟ་རུ་བཅུགདཔེ་དེབ་ལ་བལྟས་དྲགས་པས་ཁོའི་མིག་ཀྱང་རབ་རིབ་
ཏུ་གྱུར་འདུག དར་ཅིག་འགོར་རྗེས།ཁོའི་ཕ་རྒན་སླེབས་བྱུང་། ཁོའི་ཕ་
རྒན་ནི་ཁོ་དང་འདྲ་བར་མགོ་བོ་ཆེ་ལ་ཤ་ཡང་རྒྱག་པོ་འདུག ཕ་རྒན་
གྱིས་བུའི་དཔུང་བར་རྡེབ་རྡེབ་འགའ་བྱས་ཏེ་ཁོའི་བུ་དང་འདྲ་བའི་
གྲེ་གསང་མཐོན་པོ་དེས་ཝེ། བུ་འདི་ག་འདྲ་འདུག ཆེ་ཞིང་སྲ་བའི་མགོ་
འདིར་ལྟོས་དང་། མ་འོངས་པར་ཕྱོགས་གང་ཐད་ནས་ནུས་པ་ཅན་གྱི་
མི་ཞིག་ཆགས་ངེས། ངས་ཁྱེད་ལ་ཁག་ཐེག་བྱེད”ཟེར།
སི་ཋཱར་ཌྷེ་ནི་ཕ་རྒན་གྱི་ཁས་ལེན་གདེང་འཇོག་ཁྲོད་བདག་པོའི་
གཅེས་སྐྱོང་ཐོབ་པའི་ཤ་ཁྱི་ཆེན་པོ་ཞིག་དང་འདྲ་བར་མིག་གཉིས་ཕྱེད་
མ་བཙུམ་བྱས་ནས་བསྡད་འདུག རྒྱུ་མཚན་ཅི་ཡིན་མི་ཤེས་མོད་ང་
རང་གད་མོ་ཤོར་ཡང་དགོད་མི་ཕོད། ཁོ་ང་ལས་ལོ་གཅིག་གིས་ཆེ་བ་
ཡོད་པ་ནི་དངོས་གནས་རྣར་མི་འགྲོ་བ་ཞིག་རེད། ང་འགྲོ་ཁར་ཁོས་
སྒོ་འགྲམ་ནས་བཟོ་ལྟ་དོད་པོས“རྗེས་སུ་མཇལ་ཡོང་། རྗེས་སུ་མཇལ་
ཡོང་ཟེར། ངས་མི་རྒན་ཞིག་ལ་སྐད་ཆ་བཤད་པ་ལྟར་་ཁྱེད་ལ་གུས་
འདུད་ཞུ”ཞེས་བཤད། ང་ཁྱིམ་ལ་སླེབས་རྗེས། ངས་ཕ་ལགས་ལ“སི་
ཋཱར་ཌྷེ་ནི་སྤྱང་པོ་མེད་ལ་ཚུགས་ཀའང་བཙོག་པོ་དགོད་བྲོ་བ་ཞིག་
རེད། འོན་ཀྱང་ངའི་སེམས་ནང་ཁོ་ནི་རང་གི་བསམ་བློ་ཡོད་པའི་མི་
ཞིག་རེད”ཅེས་བཤད།
ཕ་ལགས་ཀྱིས“དེ་ནི་སི་ཋཱར་ཌྷེ་ལ་རང་གཤིས་ཡོད་པས་རེད་ཟེར།
ངས་སླར་ཡང་“ང་ཁོ་ཚང་ནས་ཆུ་ཚོད་གཅིག་རིང་བསྡད་པའི་
ཡུན། ཁོས་ང་ལ་བཤད་པའི་སྐད་ཆ་ཐ་ན་ཚིག་འབྲུ་ལྔ་བཅུར་ཡང་མི་
ལོངས་ལ། ངོ་མཚར་གྱི་རྩེད་ཆས་ཤིག་ཀྱང་མཐོང་མ་བྱུང་། ང་ཐེངས་
གཅིག་ལའང་དགོད་རྒྱུ་མ་བྱུང་མོད། ཡིན་ཡང་ང་ཁོ་ཚང་ལ་འགྲོ་རྒྱུར་
ཧ་ཅང་དགའ་བོ་འདུག”ཅེས་བཤད།
ཕ་ལགས་ཀྱི་ང་ལ་དེ་ནི་ཁྱོད་ཀྱིས་ཁོ་ལ་ཧ་ཅང་བརྩི་འཇོག་བྱས་
ཡོད་པས་རེད”ཟེར།
མགར་བའི་བུ།
ཕཱི་ཁོའོ་སའེ་ནི་ངས་ཧ་ཅང་བརྩི་འཇོག་བྱེད་བཞིན་པའི་བུ་ཆུང་
ཞིག་ཡིན། ཁོ་ནི་མགར་བའི་བུ་ཡིན་ལ་ལུས་ཤིན་ཏུ་སྐམ་ཞིང་སྟོབས་
ཉམས་ཞན་པ་ཞིག་ཡིན། ངང་རྒྱུད་འཇམ་ཞིང་གདོང་ལ་ནམ་རྒྱུན་སྐྱོ་ཉམ
དང་དངངས་འཚབ་ཀྱི་རྣམ་འགྱུར་ཞིག་མངོན་ཡོད། སྙིང་ཆུང་བས་
ནམ་རྒྱུན་མི་དང་འགལ་བ་ཕྲན་ཙམ་བྱུང་ཚེ་མྱུར་དུ་ངག་འཇམ་
པོས་དགོངས་པ་མ་ཚོམ་ཟེར་གྱི་ཡོད། ཁོ་ལ་ནམ་རྒྱུན་ན་ཚ་བྱུང་
རྒྱུ་མང་མོད་སློབ་སྦྱོང་ལ་བརྩོན་པ་ལྷོད་མེད་བྱེད་མཁན་ཞིག་ཡིན།
རྒྱུན་པར་ཁོའི་ཕ་རྒན་ཆང་གིས་བཟི་ནས་ཁྱིམ་དུ་ལོག་ཐེངས་རེར་
ཁོ་ལ་དོན་མེད་དུ་ཉེས་རྡུང་བཏང་སྟེ་ཁོའི་སྦྱོང་ཚན་འབྲི་དེབ་དང་དཔེ་
དེབ་སོགས་གང་བྱུང་དུ་གཡུག་གི་ཡོད། ཁོའི་ལུས་ཀྱི་སྔོ་ནག་ཏུ་གྱུར་
བའི་རྨ་ཁ་དང་ངུས་ནས་དམར་པོར་གྱུར་ཡོད་པའི་མིག་གཉིས་སློབ་
གྲོགས་ཚོས་མཐོང་ནས་གནས་ཚུལ་འདྲི་ཐེངས་རེར་ཁོས་ནམ་ཡང་
ཕ་རྒན་གྱིས་སྡུག་པོ་བཏང་བའི་གནས་ཚུལ་དེ་གཏན་ནས་ཁས་ལེན་
མི་བྱེད།
གྲོགས་པོས་ཁོ་ལ་ཁྱོད་ཀྱི་ཕ་རྒན་གྱིས་ཁྱོད་ལ་རྡུང་རྡེག་བྱས་པ་
ཨེ་རེད”ཅེས་འདྲི་དུས། ཁོས་མྱུར་དུ་ཕ་རྒན་ལ་དག་འབུད་བྱས་ནས་
“དེ་འདྲ་མ་རེད། དེ་འདྲ་རྩ་བ་ནས་མ་རེད་ཟེར།
དགེ་རྒན་གྱིས་ཁོའི་སྦྱོང་དེབ་ཀྱི་ཟུར་ཞིག་མེས་འཚིག་ཡོད་
མཐོང་ནས་“འདི་ཁྱོད་རང་གིས་མེར་བསྲེགས་ནི་མིན་པ་འདྲ་ཞེས་
བཤད་དུས།
ཕཱི་ཁོའོ་སའེ་ཡིས་་ང་ཡིན།ངས་གཟབ་གཟབ་མ་བྱས་པར་མེ་ནང་
དུ་ལྷུང་སོང་་ཟེར།
གང་ལྟར་ང་ཚོ་ཚང་མས་ཤེས་ཀྱི་ཡོད། ཁོས་རང་སྦྱོང་བྱེད་དུས་
ཁོའི་ཕ་རྒན་ཆང་གིས་བཟི་ནས་ཅོག་ཙེ་མགོ་རྟིང་སློག་སྟེ་སྣུམ་སྒྲོན་
འགྱེལ་དུ་བཅུག་པས་ཡིན་ངེས།
ཕཱི་ཁོའོ་སའེ་ཡི་ཁྱིམ་ནི་ངེད་ཚང་གི་ཁང་ཀླད་ཀྱི་་གནམ་ཁང་
ཆུང་ཆུང་དེའི་ནང་དུ་ཡོད། ཁོ་ཁྱིམ་ལ་ལོག་དུས་སྐས་ཀ་གཞན་ཞིག་
བརྒྱུད་ནས་ལོག་དགོས་ཀྱི་ཡོད། སྒོ་སྲུང་མ་དེས་རྒྱུན་དུ་ཁོའི་གནས་
ཚུལ་ངའི་ཨ་མར་ཤོད་ཀྱི་ཡོད། ཐེངས་ཤིག་ངའི་གཅེན་མོ་སེལ་ཝེ་ཡ་
ཡིས་ཁོ་རང་བར་ཁྱམས་སུ་ངུ་བཞིན་ཡོད་པ་ཐོས། རྒྱུ་མཚན་ནི་ཁོས་
རང་གི་ཕ་རྒན་ལ་བརྡ་སྤྲོད་དེབ་ཉོ་བྱེད་ཀྱི་དངུལ་བསླངས་པས་ཕ་རྒན་
ཚིག་པ་ཆེན་པོ་ཟོས་ནས་ཁོ་རང་ཕྱིར་ཕུད་བྱས་པ་རེད། ཁོའི་ཕ་ནི་
ཆང་འཐུང་རྒྱུར་ཧ་ཅང་དགའ་ཞིང་ཉིན་ལྟར་ར་བཟི་ནས་ཁྱིམ་ཚང་གི་
འཚོ་བར་འགན་ཡེ་ནས་འཁུར་གྱི་མེད་པས་ཕཱི་ཁོའོ་སའེ་ཡང་ནམ་
རྒྱུན་ཁོག་སྟོང་ལ་སློབ་གྲྭར་ཡོང་གི་ཡོད། ཡིན་ནའང་ཁོས་སྡུག་སྐད་
ཡེ་ནས་རྒྱག་གི་མེད། གྷིར་རོའོ་ནཱེ་ནི་སེམས་པ་བཟང་བའི་བུ་ཞིག་
ཡིན་པས་ལྐོག་ཏུ་ཕཱི་ཁོའོ་སའེ་ལ་སོབ་སྒོར་སྟེར་གྱིན་ཡོད་ལ། ད་དུང་
ལོ་རིམ་དང་བོའི་སྐབས་ཀྱི་བུད་མེད་དགེ་རྒན་ཞིག་གིས་ཁོ་ལ་ཤིང་
ཏོག་སྟེར་གྱིན་ཡོད། ཁོས་ནམ་ཡང་་ང་ལྟོགས་ཀི ཕ་ལགས་ཀྱིས་ང་
ལ་ལྟོ་མི་སྟེར”ཞེས་འུར་མི་རྒྱག མཚམས་རེར་ཁོའི་ཕ་རྒན་སློབ་གྲྭ་
བརྒྱུད་ནས་འགྲོ་དུས་ཞོར་དུ་ཕཱི་ཁོའོ་སའེ་ཁྱིམ་ལ་བསུ་རུ་འགྲོ་ཡི་ཡོད།
ཁོའི་ཕ་རྒན་ནི་གདོང་མདོག་སྐྱ་ཐག་ཆོད་པ་ཞིག་ཡིན་ལ་ནམ་རྒྱུན་
ཁྲོས་ཉམས་ཤིག་བསྟན་འདུག སྐྲ་ལོ་རིང་བོར་སྐྱེས་ནས་མིག་གཉིས་
ཀྱང་བསྒྲིབས་ཡོད་ལ། ཞྭ་མོ་འཁྱོག་གྱོན་བྱེད་མཁན་ཞིག་ཡིན། ལམ་
དུ་འགྲོ་དུས་གོམ་པ་འཁྱར་འཁྱོར་བྱས་ནས་འགྲོ་ཡི་ཡོད། ཕཱི་ཁོའོ་སའེ་
ཡིས་ཕ་རྒན་མཐོང་མ་ཐག་སྐྲག་ནས་ལུས་ཡོངས་འདར་གྱི་ཡོད་ཀྱང་
ད་དུང་དགོད་འཛུམ་འཛུམ་ངང་ཕ་རྒན་གྱི་སྔོན་ལ་རྒྱུགས་ནས་བརྩེ་བ་
ཆེན་པོས་ཕ་ལགས་ཞེས་འབོད་ཀྱི་ཡོད། འོན་ཏེ་ཕ་རྒན་གྱིས་བསམ་
བློ་གཞན་དུ་བཏང་ནས་ཁོ་ལ་ཁ་ཡ་བྱེད་ཀྱི་མེད།
སྙིང་རྗེ་བའི་ཕཱི་ཁོའོ་སའེ་ཡིས་ཕ་རྒན་གྱིས་སློག་རལ་དུ་བཏང་
བའི་སྦྱང་དེབ་ལ་ལྷན་པ་བརྒྱབ། སློབ་གྲོགས་གཞན་གྱི་དཔེ་དེབ་
གཡར་ནས་སློབ་སྦྱོང་བྱས་པ་དང་། སྟོད་གོས་རལ་བ་རྣམས་ཕིན་ཁབ་
ཀྱིས་འཚེམ་གྱི་ཡོད། ཕཱི་ཁོའོ་སའེ་ནི་ཇི་འདྲའི་སྙིང་རྗེ་དགོས་པ་ཞིག་
རེད་ཨང་། རྒྱུན་པར་ཁོས་རང་ཉིད་ཀྱི་རྐང་བར་མི་འཚམ་པའི་ལྷམ་
ཆེན་པོ་ཞིག་གྱོན་ཡོང་གི་ཡོད་ལ། རྐང་སྣམ་ཡང་རིང་བོ་ཞིག་གྱོན་
ནས་ས་ལ་འདྲུད་དེ་འགྲོ་ཡི་ཡོད། སྟོད་ཐུང་རིང་པོ་ཞིག་གྱོན་ནས་ཕུ་
ཐུང་དཔུང་བར་བརྫེས་ཏེ་ལུས་རྩལ་སློབ་ཚན་ལ་འགྲོ་བཞིན་ཡོད། ངོ་
མ་སྙིང་རྗེ་བ་ཞིག་རེད། ཁོས་སློབ་སྦྱོང་ལ་ཧ་ཅང་བརྩོན་པ་ཆེན་པོ་བྱེད།
གལ་ཏེ་ཁོ་ལ་བསྐྱར་སྦྱོང་ཡག་པོ་བྱེད་སའི་ལྷིང་འཇགས་ཀྱི་ཁྱིམ་ཞིག་
ཡོད་ན། ཁོའི་སྦྱངས་འབྲས་ནི་འཛིན་གྲྭའི་ནང་ཆེས་རྩེར་སོན་གྱི་གྲལ་
དུ་ཚུད་ཡོད་ངེས།
དེ་རིང་ཞོགས་པར། སློབ་གྲོགས་ཚོས་ཁོའི་གདོང་ལ་སེན་འབྲད་
བྱས་ཡོད་པ་མཐོང་ནས་འདི་ཁྱེད་ཀྱི་ཕས་བཟོས་པ་ཨེ་རེད། ད་ཐེངས་
ཁྱེད་ཀྱིས་ཁོར་འགེབས་སྲུང་བྱེད་མི་ཉན། ཁྱེད་ཀྱི་ཕས་བཟོས་པ་ཐག་
ཆོད་རེད། དོན་འདི་ངེས་པར་དུ་སློབ་གཙོ་ལ་ཡར་ཞུ་བྱས་ནས་ཐག་
གཅོད་ནན་མོ་བྱེད་དགོས་ཟེར།
ཡིན་ནའང་ཁོའི་ངོ་མདོག་དམར་པོར་གྱུར་ནས་སྐད་འདར་
བཞིན་གནས་ཚུལ་དེ་འདྲ་མེད།དེ་འདྲ་མེད།ངའི་ཕ་ལགས་ཀྱིས་ང་ལ་
ཉེས་རྡུང་གཏན་ནས་གཏོང་མ་མྱོང་ཟེར།
ཡིན་ཡང་སློབ་ཚན་འཚོགས་དུས། ཁོའི་མིག་ཆུ་རྡོག་འགའ་རྐུབ་
སྟེགས་སྟེང་ལྷུང་སོང་། གཞན་གྱིས་ཁོ་ལ་བལྟ་དུས་ཁོས་གཞན་གྱིས་
ཤེས་པར་དོགས་ནས་མ་ཡིན་ཡིན་མདོག་གིས་དགོད་ཁུལ་བྱེད། སྙིང་
རྗེ་བའི་ཕཱི་ཁོའོ་སའེ། སང་ཉིན་ངྷི་རོའོ་སའེ། ཁཱོ་རི་ཋེའེ། ནེ་ལཱེ་བཅས་
ངེད་ཚང་ལ་མགྲོན་དུ་ཡོང་དུས་ཁྱོད་ཀྱང་ཁོ་ཚོ་དང་མཉམ་དུ་ཡོང་ན་
བསམ་བྱུང་། ང་ཚོས་མཉམ་དུ་གུང་ཟས་ཞིམ་པོ་ཞིག་རོལ། དཔེ་དེབ་
སྣ་ཚོགས་ཁྱེད་ལ་བལྟ་རུ་འཇུག ཁྱེད་ལ་རོ་བཅུད་ལྡན་པའི་ཤིང་ཏོག་
མང་བོ་སྟེར། སྙིང་རྗེ་བའི་ཕཱི་ཁོའོ་སའེ་ནི་ཇི་འདྲའི་བྱིས་པ་ཡ་རབས་
དང་སྙིང་སྟོབས་ཅན་ཞིག་རེད། དེ་བས་མ་མཐའ་ཡང་ཐེངས་གཅིག་ལ་
དགའ་དགའ་སྐྱིད་སྐྱིད་བྱས་ན་འགྲིག
སཱར་དྷེ་ནེ་ཡན་གླིང་ཕྲན་གྱི་ན་ཆུང་རྔ་རྡུང་བ།
༡༨༤༨ལོའི་ཟླ༧པའི་ཚེས༢༤ཉིན། ཁཱ་སི་ཋོའོ་རྫུ་དམག་འཁྲུག་
མགོ་བརྩམས་པའི་ཉིན་དང་བོ་ནས་བཟུང་། ང་ཚོའི་རྐང་དམག་
༦༠ལྷག་གིས་བཀའ་དང་ལེན་སྒོས་ས་མཐོ་ས་ཞིག་ཏུ་སོང་ནས་ཁང་
སྟོང་ཞིག་བདག་བཟུང་བྱ་རུ་སོང་། ཁོ་ཚོ་ཁང་འགྲམ་དུ་སླེབས་ལ་ཉེ་
དུས། ཨོའོ་སི་ཋི་རེ་ཡཱའི་དམག་མིའི་འཇབ་རྒོལ་ཐེབས་ཏེ་ཕྱོགས་བཞི་
མཚམས་བརྒྱད་ནས་མདེའུ་ཆར་བ་འབབ་པ་ལྟར་བབས། ཁོ་ཚོས་ཤི་
རྨས་ཐེབས་པའི་དམག་མི་རྣམས་བསྐྱུར་ཏེ་ཁང་སྟོང་ནང་དུ་མ་བྲོས་
ཐབས་མེད་བྱུང་།
ཁོ་ཚོས་ཁང་བ་དེའི་སྒོ་དང་སྒེའུ་ཁུང་བརྒྱབ་ནས་ཐོག་བརྩེགས་
གཅིག་ཐོག་དང་ཉིས་ཐོག་ལ་དམག་མི་མངགས་ཏེ་དགྲ་བོར་རྒོལ་
ལན་བསློགས། དགྲ་བོས་ཁོ་ཚོའི་མཐའ་བསྐོར་ནས་མཉམ་གཅིག་ཏུ་
མེ་སྒྱོགས་འཕངས་ཏེ་ག་ལེར་ཉེ་སར་བཅར་ཡོང་།
ཨེ་ཋི་ལེའི་རྐང་དམག༦༠ཤོག་ཁག་འདི་ལ་སྤྱི་དཔོན་གཞོན་པ་
གཉིས་དང་རྒན་པ་གཅིག་ཡོད། སྤྱི་དཔོན་རྒན་པ་ནི་སྐྲ་ལོ་དང་ཁ་སྤུ་
དཀར་པོར་གྱུར་ཡོད་པའི་རྒན་པོ་ཞིག་ཡིན། ཁོང་གི་གཟུགས་རིང་
ཞིང་སྐམ་ལ། ནམ་རྒྱུན་གདོང་ལ་གཟབ་ནན་གྱི་རྣམ་འགྱུར་ཞིག་
མངོན་ཡོད། སཱར་དྷེ་ནེ་ཡན་གླིང་ཕྲན་གྱི་ན་ཆུང་རྔ་རྡུང་བ་ཞིག་ཁོ་
ཚོའི་གྲས་སུ་ཡོད། ཁོ་ནི་ལོ༡༤ཙམ་ཡིན་པའི་ན་ཆུང་ཞིག་ཡིན། ཁོའི་
གཟུགས་ཆུང་ཞིང་ཤ་མདོག་ནག་ལ། མིག་གཉིས་ཁྲ་རིལ་རིལ་དུ་ལྟ།
ཕར་བལྟས་ཚོད་ལ་ལོ་ན༡༢ལའང་སོན་མེད་པ་འདྲ།
སྤྱི་དཔོན་རྒན་པས་ཉིས་ཐོག་གི་ཁང་བ་ཞིག་གི་ནང་བཀོད་
འདོམས་བྱེད་ཀྱིན་ཡོད། ཁོའི་སྒམ་བརླིང་གི་གདོང་ལས་དངངས་
འཚབ་ཀྱི་རྣམ་འགྱུར་ཕྲན་ཙམ་ཡང་མཐོང་མ་བྱུང་། ན་ཆུང་རྔ་རྡུང་
བའི་ངོ་མདོག་སྐྱ་བོར་གྱུར་ཡོད་ཀྱང་རྐང་བ་གཉིས་ས་ལ་བརྟན་པོར་
བཙུགས་འདུག ཁོ་རང་ཅོག་རྩེ་ཞིག་གི་སྟེང་ཡར་མཆོངས་ཏེ་ལུས་པོ་
གྱང་ངོས་ལ་གླན་ནས་མགོ་བོ་སྒེའུ་ཁུང་ལས་ཕྱིར་བསྲིངས་ཏེ་ཕྱི་རོལ་
དུ་བལྟས། མེ་སྒྱོགས་ཀྱི་དུ་ཞག་ཁྲོད་ཁོས་དམག་ཆས་དཀར་པོ་གྱོན་
པའི་ཨོའོ་སི་ཋི་རེ་ཡཱའི་དམག་མི་རྣམས་ཉེ་སར་བཅར་ཡོང་བ་གསལ་
ལ་མི་གསལ་བར་མཐོང་ཡོང་།
ཁང་བ་འདི་ནི་ཆེས་མཐོ་སར་ཡོད་ལ་རྒྱབ་ཕྱོགས་ནི་གཡང་
གཟར་གཅོང་རོང་ཡིན། ཁང་ཀླད་དུ་སྒེའུ་ཁུང་ཆུང་ཆུང་ཞིག་ལས་
མེད། དེ་བས་དགྲ་བོས་ཕྱོགས་གསུམ་ནས་ཚུར་རྒོལ་བྱེད་ཀྱིན་ཡོད།
གཡང་གཟར་ཡོད་སའི་ཕྱོགས་ཁོ་ན་བདེ་འཇགས་ཡིན། མདུན་
ཕྱོགས་དང་གཡས་གཡོན་གཞོགས་གཉིས་ལས་དགྲ་བོའི་མེ་སྒྱོགས་
དང་མེ་མདའ་ཆར་བ་འབབ་པ་ལྟར་བབས་ཡོང་།
མེ་སྒྱོགས་འཕེན་པའི་འུར་སྒྲ་འབྲུག་སྐད་ལྡིར་བ་ལྟ་བུའི་ནང་དུ་
འཇིགས་འཐོམས་སུ་གྱུར་འགྲོ། མདེའུ་སེར་བ་འབབ་པ་ལྟར་བབས་
ནས་ར་སྐོར་དང་ཁང་བའི་རྫ་ལེབ་རྣམས་ཐལ་རྡུལ་དུ་བཏང་སོང་།ཁང་
བའི་ནང་གི་གནམ་གཅལ་དང་ཁྱིམ་ཆས། སྒོ་དང་སྒེའུ་ཁུང་སོགས་ཀྱི་
ཧྲུག་ཆག་རླུང་གིས་གང་སར་ཁུར། ཐབ་ཚང་ལས་རྫ་མ་དང་དཀར་
ཡོལ་སོགས་ཐབ་ཆས་སྣ་ཚོགས་ཧྲུག་ཆག་དུ་གཏོང་བའི་སྒྲ་རྣ་ལ་
གཙེས། ཟང་ཟིང་ཚུབ་ཚུབ་ཀྱི་རྣམ་པ་དེས་མི་རྣམས་ཀྱི་ཀླད་པ་འགད་
ལ་ཁད་བྱེད།
སྐབས་སྐབས་སུ་སྒེའུ་ཁུང་འགྲམ་གྱི་སྲུང་དམག་ལ་མདེའུ་ཕོག་
ནས་སར་འགྱེལ་མ་ཐག་འཐབ་གྲོགས་ཚོས་གཞོགས་ཤིག་ཏུ་དྲུད་འགྲོ་
ལ་དེ་མུར་དམག་མི་གཞན་ཞིག་སོང་ནས་ཁོའི་ཚབ་བྱས་འགྲོརྨས་
ཕོག་པའི་དམག་མིས་རྨ་ཁ་ལག་པས་བཀབ་སྟེ་སྐད་ངན་ཤོར་བཞིན་
ཁང་བའི་ནང་ན་ཟུག་གི་འཕག་འཚག་རྒྱག་གི་འདུག་ལ། ཐབ་ཚང་
ནང་དུ་མེ་མདའ་ཕོག་ནས་མགོ་བོ་རྟོལ་བའི་བེམ་པོ་ཞིག་འཕྲེད་དུ་
ཉལ་འདུག བལྟས་བལྟས་རིག་རིག་ལ་དགྲ་བོ་དང་བར་ཐག་ཇེ་ཉེ
ནས་ཇེ་ཉེར་འགྱུར་བཞིན་འདུག
ནམ་རྒྱུན་དོན་གང་ལ་འཕྲད་ཀྱང་ཐུགས་སྒམ་བརླིང་ཡིན་པའི་སྤྱི་
དཔོན་རྒན་པའི་ངོ་གདོང་ལའང་ད་ལྟ་དངངས་འཚབ་ཀྱི་ཉམས་ཤིག་
ཤར་འདུག ཁོས་དམག་མི་ཞིག་ཁྲིད་ནས་སྒོར་རྒྱུགས་སོང་། དར་ཅིག་
འགོར་རྗེས། དམག་མི་དེ་ཕྱིར་རྒྱུགས་ཡོང་ནས་ན་ཆུང་རྔ་རྡུང་བ་ཐོག་
ཁང་དུ་ཁྲིད་སོང་། ཁོ་ཚོ་ཁང་ཀླད་ཀྱི་གནམ་ཁང་ཆུང་ཆུང་དེའི་ནང་
དུ་འགོས། གནམ་ཁང་དེར་སྒེའུ་ཁུང་ཆུང་ཆུང་ཞིག་ཡོད་པ་དེ་གཡང་
གཟར་ལ་ཁ་གཏད་ཡོད། དེ་གར་སྤྱི་དཔོན་རྒན་པ་དེ་སྒེའུ་ཁུང་ལ་
བསྙེས་ནས་ཞ་སྨྱུག་བཟུང་སྟེ་ཤོག་བུ་ཞིག་གི་སྟེང་ཅི་ཞིག་འབྲི་བཞིན་
འདུག ཁོའི་རྐང་འགྲམ་དུ་ཐག་པ་ཕོན་པོ་གཅིག་བཞག་འདུག
ཁོང་གིས་ཡི་གེ་བྲིས་ཡོད་པའི་ཤོག་ལྷེ་དེ་ལྟེབ་བཞིན་དམག་མི་
རྣམས་དངངས་པར་བྱེད་པའི་མིག་ཟུང་སྐྱ་བོ་དེས་ན་ཆུང་རྔ་རྡུང་བར་
ཕུར་ཚུགས་སུ་ཅེར་ཏེ་སྐད་དྲག་པོས་རྔ་རྡུངས”ཞེས་བཀའ་བབས།
ན་ཆུང་རྔ་རྡུང་བས་ལག་པ་ཡར་བཀྱགས་ནས་ཁོང་ལ་གུས་
འདུད་ཅིག་ཞུས།
སྤྱི་དཔོན་རྒན་པས་ཁྱོད་ལ་སྤོབས་པ་ཨེ་ཡོད”ཅེས་དྲིས།
ན་ཆུང་རྔ་རྡུང་བའི་མིག་ཟུང་ལ་སྤོབས་ཉམས་ཤིག་རྒྱས་ནས་
“ཡོད།སྤྱི་དཔོན་ལགས”ཞེས་ལན་བཏབ།
སྤྱི་དཔོན་གྱིས་ན་ཆུང་རྔ་རྡུང་བ་སྒེའུ་འགྲམ་དུ་ཁྲིད་ནས་་འདི་
ནས་མར་ལ་ལྟོས” “ལྦེའེ་ལཱ་ཧྥི་རེན་ཁཱ་ཡི་ཉེ་འགྲམ་ན་ས་ཁད་ཡངས་
པོ་ཞིག་ཡོད་ལ་དེ་ནས་མེ་མདའི་རྣོ་འོད་མཐོང་ཐུབ། ང་ཚོའི་དམག་
མིས་དེ་གར་དམག་སྒར་བཏབ་ཡོད། ད་ལྟ་ཁྱེད་ཀྱིས་འཕྲིན་ཡིག་འདི་
བསྣམས་ནས་ཐག་པར་དམ་པོར་འཁྱུད་ནས་སྒེའུ་ཁུང་ལས་ག་ལེར་
མར་བོབ། ལ་ལུང་བརྒལ་ནས་ཀླུང་ཐང་བརྒྱུད་དེ་ང་ཚོའི་དམག་སྒར་
ཡོད་སར་སོང་ནས་འཕྲིན་ཡིག་འདི་ཁོ་ཚོར་སྤྲོད་དགོས། ད་ལྟ་ཁྱེད་
ཀྱིས་སྐེ་རགས་གྲོལ་ནས་རྒྱབ་ཁུག་མར་ལོངས་ཟེར།
ན་ཆུང་གིས་སྐེ་རགས་གྲོལ་ནས་རྒྱབ་ཁུག་མར་བླངས་པ་དང་།
འཕྲིན་ཡིག་དེ་བྲང་ཁའི་ཁུག་མའི་ནང་དུ་བཞག དམག་མིས་ཐག་པ་
དལ་གྱིས་མར་གློད་དེ་ཐག་སྣེ་དམ་པོར་བཟུང་། སྤྱི་དཔོན་རྒན་པས་ན་
ཆུང་རྔ་རྡུང་བ་སྒེའུ་ཁུང་ལས་ཕྱིར་འབུད་པར་རོགས་དན་བྱས།
སྤྱི་དཔོན་རྒན་པས་ཁྱོད་ཀྱིས་གཟབ་གཟབ་བྱོས། རྐང་དམག་རུ་
ཁག་འདིའི་རེ་བ་ཚང་མ་ཁྱེད་ལ་བཅོལ་ཡོད”ཟེར།
ན་ཆུང་ཐག་པར་འཐམ་ནས“སྤྱི་དཔོན་ལགས། ཁྱེད་ཀྱིས་ང་ལ་
ཡིད་ཆེས་གནོངས་རོགས”ཞེས་ལན་བཏབ།
བཀོད་འདོམས་པས་དམག་མི་དང་ལྷན་དུ་ཐག་སྣེ་དམ་པོར
འཛིན་ཞོར“རི་འགག་བརྒྱུད་དུས་ནུར་ནས་འགྲོ་དགོས”ཟེར།
“སེམས་ཁྲལ་བྱེད་མི་དགོས”
“དཀོན་མཆོག་གིས་ཁྱེད་ལ་མགོན་སྐྱབས་གནང་ངེས"
སྐར་མ་ཁ་ཤས་ཀྱི་རྗེས་སུ་ན་ཆུང་ས་ངོས་ལ་སླེབས་སོང་། དམག་
མིས་ཐག་པ་ཕྱིར་བསྐུམས། སྤྱི་དཔོན་རྒན་པས་མགོ་བོ་སྒེའུ་ཁུང་ལས་
བསྲིངས་ཏེ་བྲེལ་འཚུབ་ངང་རི་ཞོད་དུ་བྱ་འཕུར་བ་ལྟར་རྒྱུག་བཞིན་
པའི་ན་ཆུང་ལ་ཅེར་འདུག
སྤྱི་དཔོན་རྒན་པའི་སེམས་སུ་དགྲ་བོས་ན་ཆུང་རྔ་རྡུང་བ་མཐོང་
མི་སྲིད་སྙམ། ཡིན་ནའང་ན་ཆུང་གི་མདུན་རྒྱབ་ཏུ་སྒྱོགས་མདེལ་གྱི་
དུ་སྨུག་ལྔ་དྲུག་ཙམ་འཐིབས་བཞིན་འདུག མ་གཞི་ཨོའོ་སི་ཋི་རེ་ཡཱའི་
དམག་མིས་ན་ཆུང་རྔ་རྡུང་བ་སྔ་མོ་ནས་མཐོང་ཟིན། ཁོ་ཚོས་རི་རྩེ་ནས་
ན་ཆུང་རྔ་རྡུང་བའི་ཕྱོགས་ལ་དུས་གཅིག་ཏུ་མེ་མདའ་བརྒྱབ་བྱུང་།
མདའ་འཕེན་པའི་འུར་སྒྲ་འབྲུག་སྐད་ལྡིར་བ་ལྟ་བུའི་ནང་དུ་ན་ཆུང་
མུ་མཐུད་དུ་མདུན་ཕྱོགས་ལ་རྒྱུགགློ་བུར་དུ་ན་ཆུང་ས་ལ་འགྱེལ།
“མ་འགྲིག་ཐལ”ཞེས་བཀོད་འདོམས་པས་བྲེད་སྐད་ཅིག་བརྒྱབ།
ཡིན་ཡང་ཁོང་གི་སྐད་ཆ་རྫོགས་མ་ཐག་ན་ཆུང་ཡང་བསྐྱར་ཡར་
ལངས་ནས་རྒྱུགས་སོང་།
“ཨོ། སར་འགྱེལ་བ་ཙམ་རེད”ཅེས་སྤྱི་དཔོན་གྱི་སེམས་ལྷོད་ལ་
བབས་ཏེ་དབུགས་རིང་ཞིག་བཏང་ནས་ཆིག་ལབ་བརྒྱབ།
ན་ཆུང་རྔ་རྡུང་བ་སྲོག་བསྡོས་ངང་མདུན་དུ་རྒྱུགས་བཞིན་ཡོད།
ཡིན་ནའང་ཁོའི་རྐང་བ་འཐེང་ཙམ་འཐེང་ཙམ་བྱེད་བཞིན་འདུག
སྤྱི་དཔོན་གྱིས་ཁོའི་རྐང་ཚིགས་འཆུས་འདུག་སྙམ། ན་ཆུང་གི་
ཕྱོགས་བཞིར་དུས་ངེས་མེད་དུ་དུ་སྨུག་འཐིབས་ཡོང་། ཡིན་ནའང་ཁོ་
དང་རྒྱང་ཐག་ཅུང་རིང་བས་ཁོ་ལ་གནོད་ཅི་ཡང་མ་ཐེབས་པ་མཐོང་
བས་སྤྱི་དཔོན་རྒན་པ་དགའ་ནས་དགའ་འབོད་བྱས། ཡིན་ཡང་མིག་
གཉིས་ཀ་སྔར་བཞིན་ལྷོད་གཡེང་སྤུ་ཙམ་མི་བྱེད་པར་ན་ཆུང་ལ་ཅེར་
འདུག ཤི་གསོན་གྱི་འགག་རྩའི་སྐབས། གལ་ཏེ་ན་ཆུང་རྔ་རྡུང་བས་
ཡི་གེ་དེ་མགྱོགས་པོར་སྐྱེལ་མ་ཐུབ་ཚེ། རང་དམག་གི་དཔུང་རོགས་
དུས་ཐོག་ཏུ་འབྱོར་མི་ཐུབ། དེ་ལྟར་ན་རྐང་དམག་རུ་ཁག་འདི་གཡུལ་
ལས་འཆི་བའམ་ཡང་ན་དགྲ་བོའི་བཟུང་དམག་བྱེད་རྒྱུ་ལས་གདམ་
ཀ་གཞན་མེད།
ན་ཆུང་རྔ་རྡུང་བ་འཐེང་ཙམ་འཁྱོག་ཙམ་བྱས་ནས་དལ་བུར་འགྲོ་
བཞིན་ཡོད་ལ། དེ་ནས་ཡང་གློ་བུར་དུ་རྒྱུགས་བྱུང་། ཡིན་ཡང་ཁོས་ཇི་
ལྟར་ཧུར་བརྩོན་བྱས་རུང་དར་ཅིག་ལ་རྒྱུགས་པ་དང་དར་ཅིག་ལ་སྡོད་
དགོས་བྱུང་།
སྤྱི་དཔོན་རྒན་པའི་བསམ་པར་མདེའུས་ཁོ་རང་རྨས་སོང་སྙམ།
ཁོང་གི་མིག་གཉིས་གཡོ་བ་མེད་པར་ན་ཆུང་ལ་ཅེ་རེར་ལྟ་བཞིན་
དངངས་འཚབ་སྐྱེས་ཏེ་ལུས་ཡོངས་འདར་སིག་སིག་བྱེད། ཁོང་གིས་
མཚམས་མི་ཆད་པར་རྒྱུག་འདུར་བྱེད་བཞིན་པའི་ན་ཆུང་དང་ཉི་འོད་
ཁྲོད་གསེར་མདོག་གི་གྲོ་ཞིང་ནང་རྣོ་འོད་འཚེར་བཞིན་པའི་མེ་མདའ་
བར་གྱི་བར་ཐག་ལ་མིག་གིས་ཚད་འཇལ་བྱས།
སྐབས་དེར་གཅིག་ཐོག་ནས་མེ་མདའི་སྐད་དང་། དམག་མིའི་
ངར་སྐད་དང་ཁ་རྡུང་། རྨས་མའི་སྡུག་སྐད། ཁྱིམ་ཆས་ཧྲུག་ཆག་ཏུ་
བཏང་བའི་སྒྲ། གྱང་ཆག་འགྱེལ་བའི་སྒྲ་བཅས་སྒྲ་སྣ་ཚོགས་ཀྱིས་
གཙེར་སུན་ཚད་མེད་བཏང་བྱུང་།
སྤྱི་དཔོན་གྱི་མིག་གཉིས་གཡོ་བ་མེད་པར་རྒྱང་རིང་གི་ན་ཆུང་
རྔ་རྡུང་བར་ཅེ་རེ་བལྟས་ནས་སྐད་ཤུགས་དྲག་པོས་་ཤུགས་རྒྱོབ། ངར་
ཤུགས་སྒྲིམས་་ཟེར།
དེ་དུས་དམག་མི་ཞིག་དབུགས་ལྷེམ་ལྷེམ་ངང་ཡར་ཡོང་ནས་སྤྱི་
དཔོན་རྒན་པར་ཡར་ཞུ་བྱ་རྒྱུར། སྤྱི་དཔོན་ལགས།དགྲ་བོས་ཚུར་རྒོལ་
དྲག་པོ་བྱས་ཏེ་རང་དམག་གིས་མགོ་སྒུར་དགོས་པའི་བཀའ་བབས་ཏེ་
དར་དཀར་འཕྱར་ཡོང་ཟེར།
སྤྱི་དཔོན་རྒན་པས་སྔར་བཞིན་མིག་གཉིས་གཡོ་བ་མེད་པར་ན་
ཆུང་རྔ་རྡུང་བར་ཅེ་རེ་ལྟ་བཞིན་སྐད་ཤུགས་དྲག་པོས་་ཁོ་ཚོར་ཁ་ཡ་མ་
བྱེད་ཟེར།སྐབས་དེར་ན་ཆུང་རྔ་རྡུང་བ་ཡང་རང་དམག་གི་དམག་སྒར་
ཡོད་སའི་ས་ཁོད་ཡངས་པོ་དེར་འབྱོར། ཡིན་ནའང་ཁོ་རྒྱུགས་ཐུབ་
ཀྱིན་མེད། ཁོ་ཧ་ཅང་དཀའ་ཁག་ཆེན་པོའི་ངང་གོམ་པ་གང་རེ་གང་རེ་
བྱས་ནས་མདུན་དུ་འགྲོ་བཞིན་ཡོད།
སྤྱི་དཔོན་གྱིས་ཨམ་གཙིགས་བསྡམས་ནས་ཁུ་ཚུར་འཆོང་
བཞིན་སྐད་མཐོན་པོས“ལྟས་ངན། མྱུར་དུ་རྒྱུགས། གླེན་པ། མྱུར་དུ་
རྒྱུགས།མྱུར་དུ་རྒྱུགས”ཞེས་སྐད་ཅོར་བརྒྱབ།དེ་མུར་ཡང་་འ་ཡ།ངོ་མ་
གོ་མི་ཆོད་མཁན་ཞིག་རེད། ཁོ་མར་ཙོག་བྱུང”ཞེས་གཤེ་གཤེ་བཏང་།
ན་ཆུང་རྔ་རྡུང་བ་ས་ལ་འགྱེལ་སོང་བ་འདྲ། གྲོ་ཞིང་ནང་ནས་ཁོའི་མགོ་
ཙམ་ཡང་མཐོང་མི་ཐུབ། དར་ཅིག་འགོར་རྗེས། ཁོ་སླར་ཡང་མཐོང་
བྱུང་། དེ་རྗེས་ཡང་ར་སྐྱོར་གྱི་ཕག་ཏུ་སོང་བས་སྤྱི་དཔོན་རྒན་པའི་
མཐོང་སྣང་ལས་ཡལ།
སྤྱི་དཔོན་རྒན་པ་བྲེལ་འཚུབ་ངང་གནམ་ཁང་ལས་མར་བབས།
སྐབས་དེར་སྒྱོགས་མདེལ་དྲག་ཆར་འབབ་པ་ལྟར་བབས་ཡོང་། ཁང་
བའི་ག་ས་གང་དུ་རྨས་མས་ཁེངས་འདུག་ལ། འགའ་རེ་ར་བཟི་བ་
བཞིན་ཁྱ་རེ་ཁྱོ་རེར་འགྱེལ་ནས་ཐབ་ཆས་ལ་འཐམ་འདུག གྱང་ངོས་
དང་ས་ངོས་ཡོངས་ཁྲག་གིས་སྦགས་འདུག སྒོ་ཁར་བེམ་པོ་རྣམས་
གཡས་འགྱེལ་གཡོན་འགྱེལ་བྱས་ནས་ཡོད། སྤྱི་དཔོན་གཞོན་པའི་
དཔུང་བ་གཡས་པར་མདེའུ་ཕོག་ནས་བཅད་འདུག ཁང་བའི་ཕྱི་
ནང་ཚང་མ་མེ་མདའི་དུ་ཞག་དང་ས་རྡུལ་གྱིས་ཁེངས་ནས་གང་ཡང་
མཐོང་མི་ཐུབ།
སྤྱི་དཔོན་རྒན་པས་སྐད་ཤུགས་དྲག་པོས་་དཔའ་སྐྱེད་ཅིག་
“སྤོབས་པ་ཆེན་པོས་རང་ས་སྲུངས་དང་། རོགས་དམག་མི་འགྱང་བར་
འབྱོར་ཡོང་་ཟེར།
དགྲ་དམག་རིམ་བཞིན་ཁང་བ་དང་ཐག་ཉེ་སར་བཅར་ཞིང་དུ་
ཞག་གི་ཁྲོད་ནས་ཁོ་ཚོའི་གདོང་གི་གཏུམ་ཉམས་ཀྱང་གསལ་བོར་
མཐོང་ཡོང་། མེ་མདའི་སྦག་སྦག་སྐད་སྒྲ་དང་ལྷན་དུ་དགྲ་དམག་གི་
སྡུག་དམོད་དང་། རང་དམག་མགོ་སྒུར་དགོས་པའི་བཙན་སྐུལ་བྱས།
ཚང་མ་དམར་གསོད་བྱ་ངེས་ཞེས་པའི་འཇིགས་སྐུལ་བཅས་གོ་ཐུབ།
དམག་མི་ཁ་ཤས་སྐྲག་ཐག་ཆོད་ནས་སྒེའུ་འགྲམ་ལས་ཕྱིར་སྣུར་བྱས་
མ་ཐག་དམག་དཔོན་གྱིས་དེ་མུར་ཁོ་ཚོ་ཕྱིར་དེད་འགྲོ། རང་དམག་གི་
འགོག་རྒོལ་ནུས་པ་ཇེ་ཞན་ནས་ཇེ་ཞན་དུ་གྱུར། དགྲ་བོས་ཐོག་མར་
འཇར་མན་སྐད་ཀྱིས“མགོ་སྒུར”དེ་རྗེས་ཨེ་ཋི་ལེའི་སྐད་ཀྱིས་་མགོ་
སྒུར་ཞེས་ངར་སྐད་བརྒྱབ།
“མིན”ཞེས་སྤྱི་དཔོན་གྱིས་སྒེའུ་ཁུང་ལས་སྐད་མཐོན་པོས་ལན་
བསློགས།
དེ་བས། དགྲ་དམག་གི་ཚུར་རྒོལ་སྔར་ལས་ཛ་དྲག་ཏུ་གྱུར་ནས་
མདེའུ་སེར་བ་འབབ་པ་ལྟར་བབས་ཡོང་། ཡང་དམག་མི་འགའ་ས་
ལ་འགྱེལ་སོང་། སྒེའུ་ཁུང་མང་བོ་ཞིག་གི་དམག་མི་བལྟ་སྲུང་བར་མེ་
མདའ་ཕོག་ནས་ས་ལ་འགྱེལ་སོང་། ཆེས་མཐའ་མཇུག་གི་དུས་ཚོད་
དེར་སླེབས་ལ་ཉེ།
སྤྱི་དཔོན་རྒན་པས་ཨམ་གཙིགས་བསྡམས་བཞིན་མཚམས་མི་
ཆད་པར“རོགས་དམག་ད་དུང་མི་ཡོང་དོན་ཅི་རེད། མི་ཡོང་དོན་ཅི་
རེད”ཅེས་སྐད་ཅོར་བརྒྱབ། ཁོ་དངངས་འཚབ་སྐྱེས་ནས་ག་བྱེད་འདི་
བྱེད་མེད་པར་ཕར་འགྲོ་ཚུར་འགྲོ་བྱས། ཁོས་དམག་གྲིར་དམ་པོར་
བཅངས་ནས་དགྲ་བོ་དང་ཤི་འཐབ་བྱ་རྩིས་བྱས། གློ་བུར་དུ་དམག་མི་
ཞིག་གནམ་ཁང་ལས་མར་རྒྱུགས་ཡོང་སྟེ་སྐད་མཐོན་པོས“རོགས་
དམག་སླེབས་བྱུང་་ཟེར།སྤྱི་དཔོན་རྒན་པ་དགའ་ཐག་ཆོད་ནས་མཉམ་
དུ་་རོགས་དམག་སླེབས་བྱུང་ཞེས་དགའ་འབོད་བྱས།
གཏམ་བཟང་དེ་ཐོས་མ་ཐག་རྨས་ཕོག་ཡོད་མེད་ཀྱི་དམག་མི་
དང་། དམག་དཔོན་སོགས་སྒེའུ་ཁུང་འགྲམ་དུ་རུབ་ཡོང་ནས་སླར་
ཡང་རྒོལ་ལན་སློག ཁྱུག་ཙམ་འགོར་རྗེས། དགྲ་དམག་གི་སྟོབས་
ཤུགས་ཉམས་ནས་དཔུང་ཚོགས་ཟང་ཟིང་ཐར་ཐོར་དུ་སོང་། སྤྱི་དཔོན་
རྒན་པས་མྱུར་དུ་ཤུལ་གྱི་དམག་མི་རྣམས་བསྡུས་ནས་རྣོ་གྲི་མེ་མདའི
སྟེང་བཀལ་དུ་བཅུག་སྟེ་གདོང་མཆོང་བྱེད་པར་གྲ་སྒྲིག་བྱ་རུ་བཅུག་
རྗེས། ཁོ་རང་དེ་མུར་ཐོག་ཁང་དུ་རྒྱུགས། སྐབས་དེར་གནམ་ས་འགུལ་
བ་ལྟ་བུའི་ཀི་སྒྲ་དང་གོམ་སྒྲ་ཐོས་ཡོང་། སྒེའུ་ཁུང་ལས་ཕར་བལྟས་ན་
ཨེ་ཋི་ལེའི་རྟ་དམག་ཤོག་ཁག་གཅིག་དུ་ཞག་ཁྲོད་མགྱོགས་པོར་ཚུར་
ཐོན་ཡོང་བ་དང་། འོད་ཀྲིག་ཀྲིག་བྱེད་པའི་མེ་མདའི་རྣོ་གྲིས་དགྲ་བོའི་
མགོ་དང་དཔུང་བ། རྒྱབ་བཅས་སུ་གཟུར་མེད་དུ་བརྒྱབ་བྱུང༌། ཁང་
བའི་ནང་གི་དམག་མི་ཚོས་ཀྱང་ཀི་རིངས་ཤིག་བཏབ་ནས་སྒོ་ཕྱིར་
མཆོང་སོང་། དགྲ་དམག་ཟང་ཟིང་ལང་ལོང་དུ་གྱུར་ནས་ཕྱིར་བསྣུར་
བྱེད་མགོ་བརྩམ། མིག་རྡེབ་དབང་ཙམ་གྱི་ཡུན་ལ། ཤོག་ཁག་གཉིས་
ཀྱི་རྐང་དམག་གིས་མེ་སྒྱོགས་ཆེན་པོ་གཉིས་བསྐོར་ནས་མཐོ་ས་
བཙན་བཟུང་བྱས།
བཀོད་འདོམས་པ་རྒན་པས་རྨས་ཕོག་པའི་དམག་མི་རྣམས་ཁྲིད་
ནས་རང་གི་རུ་ཁག་ཏུ་སོང་། དམག་འཁྲུག་ད་དུང་མཇུག་རྫོགས་མེད།
ཆེས་མཐའ་མཇུག་གི་གདོང་མཆོང་སྐབས། ཁོང་ལ་མདེའུ་ཕོག་ནས་
ལག་གཡོན་པ་རྨས།
ཉིན་དེའི་གཡུལ་འཐབ་ཁྲོད་ང་ཚོའི་དམག་དཔུང་ལ་རྒྱལ་ཁ་ཐོབ།
ཡིན་ནའང་ཕྱི་ཉིན་ཡང་བསྐྱར་དམག་འཐབ་བྱེད་དུས། རང་
དམག་གིས་སྙིང་སྟོབས་ཆེན་པོས་རྒོལ་ལན་སྤྲད་ཀྱང་དམག་མིའི་
གྲངས་ཀ་ཉུང་སྟབས་མཐར་ཕྱིར་བཤོལ་མི་བྱེད་ཀ་མེད་བྱུང་།
ཚེས༢༧ཉིན་གྱི་སྔ་དྲོར། རང་དམག་མེན་སེ་ཡོའེ་གཙང་འགྲམ་ལས་
ཕྱིར་འཐེན་བྱས།
སྤྱི་དཔོན་རྒན་པར་རྨས་ཕོག་ཡོད་ཀྱང་མངའ་འོག་གི་དམག་མི་
རྣམས་ཀྱི་སྣེ་འཁྲིད་ནས་རྐང་ཐང་ནས་མདུན་བསྐྱོད་བྱས། དམག་
མི་རྣམས་ཐང་ཆད་ངལ་དུབ་ཀྱིས་མནར་ནས་ཧ་ཅང་བགྲོད་ཁག་པོ་
བྱུང་ཡང་ཁོང་གི་བཀའ་མི་བརྩི་མཁན་གཅིག་ཀྱང་མི་འདུག ས་སྲོད་
ཀྱི་སྐབས་སུ། ཁོ་ཚོ་མེན་སེ་ཡོའེ་གཙང་འགྲམ་གྱི་གྷོ་ཡེ་ཋོའོ་ས་ཆར་
འབྱོར་ནས་སྤྱི་དཔོན་གཞོན་པ་བཙལ་དུ་སོང་། གཡུལ་ས་ནས་སྤྱི་
དཔོན་གཞོན་པའི་ལག་པར་རྨས་ཕོག་པས་མྱུར་སྐྱོབ་སྨན་བཅོས་རུ་
ཁག་གིས་ཁོ་རང་ཁོ་ཚོའི་སྔུན་ལ་གནས་འདིར་བསྐྱལ། སྤྱི་དཔོན་རྒན་
པ་ནང་དུ་ནད་ཁང་ཡོད་པའི་ཆོས་ཁང་ཞིག་ཏུ་སོང་།དེ་གར་དམག་མི་
རྨས་མ་ཡིས་ཁེངས་འདུག ནད་ཁྲི་ཕྲེང་བསྟར་གཉིས་ཡོད་ལ།མལ་ཁྲི་
ཡོངས་ཐོག་འོག་ཡོད་པའི་བང་རིམ་གཉིས་ཅན་ཡིན། སྨན་པ་གཉིས་
དང་ལག་རོགས་མང་བོ་ཞིག་བྲེལ་རྟབ་ཚབ་ཚུབ་བྱེད་བཞིན་འདུག
ངུ་ཤུམ་དང་ན་ཟུག་གི་འཁུན་སྒྲ་སྙིང་ལ་གཟན།
སྤྱི་དཔོན་རྒན་པ་ཆོས་ཁང་དུ་སླེབས་མ་ཐག་སྤྱི་དཔོན་གཞོན་
པ་བཙལ། སྐབས་དེར་ཁོའི་འགྲམ་ནས་སྐད་ཧ་ཅང་གཉོམ་པོ་ཞིག་
གིས“སྤྱི་དཔོན་རྒན་པ”ཞེས་འབོད། ཁོ་ཁ་ཕྱིར་འཁོར་ནས་བལྟས་དུས་
ན་ཆུང་རྔ་རྡུང་བ་ཡིན་པ་ཤེས། ན་ཆུང་དེ་དཔྱང་ཁྲི་ཞིག་གི་སྟེང་ཉལ་
འདུག མདོག་དཀར་དམར་བསྲེས་མའི་སྒེའུ་ཡོལ་ཀྱི་རས་རྩུབ་མོ་
ཞིག་ཁོའི་བྲང་ཁར་བཀབ་ཡོད་ལ་དཔུང་བ་གཉིས་རྗེན་པར་མངོན།
ཕར་བལྟས་ཚོད་ལ་ཁོ་ཧ་ཅང་སྟོབས་ཞན་ཞིང་ཉམ་ཐག་པ་ཞིག་ཡིན་
ལ་ངོ་མདོག་སྐྱ་བོར་གྱུར་ཡོད་མོད། ཁོའི་མིག་ཟུང་སྔར་བཞིན་རྣམ་
རིག་དོད་པོ་འདུག་ལ།ཕ་ལམ་ནག་པོ་གཉིས་དང་འདྲ།
སྤྱི་དཔོན་རྒན་པ་ཧང་སང་ནས་གཟབ་ནན་ངང“ཁྱོད་ཀྱང་འདི་
གར་ཡོད་ནས” “ཁྱོད་ངོ་མ་ངར་བ་རེད། ཁྱོད་ཀྱིས་རང་ཉིད་ཀྱི་འོས་
འགན་ལེགས་པར་འགྲུབ་སོང་་ཟེར།
རྔ་རྡུང་བས་་ངས་རང་ནུས་ཅི་ལྕོགས་བྱས་པ་ཙམ་ཡིན་ཞེས་ལན་
བཏབ།
སྤྱི་དཔོན་གྱིས་་འོ་ཡ། ཁྱེད་ལ་རྨས་ཕོག་སོང”ཟེར་བཞིན་ཉེ་འཁོར་
གྱི་ཉལ་ཁྲིའི་སྟེང་ཞར་ལྟ་བྱས་ནས་སྤྱི་དཔོན་གཞོན་པ་བཙལ།
རྔ་རྡུང་བས“སྐྱོན་མི་འདུག”ཅེས་ལན་བཏབ། ཐེངས་དང་བོར་རྨས་
ཕོག་པ་དེས་ཁོའི་སེམས་ལ་གཟི་བརྗིད་ཅིག་སྐྱེས་སུ་བཅུག་པས་ཁོས་
རང་གི་བསམ་ཚུལ་རྣམས་ལྕག་པོར་བརྗོད་ཐུབ་བྱུང་། དེ་མིན་ཁོས་སྤྱི
དཔོན་གྱི་མདུན་ནས་སྐད་ཆ་འདི་འདྲ་མང་བོ་ཞིག་གཏན་ནས་བཤད་
མི་ཕོད། ཁོས“ངས་སྐེད་པ་སྒུར་ནས་རྒྱུགས་ཀྱང་དགྲ་བོས་ང་མཐོང་
བྱུང་། གལ་ཏེ་ང་ལ་དགྲ་བོའི་མེ་མདའ་མ་ཕོག་ན་ང་རང་སྐར་མ་ཉི་
ཤུའི་སྔོན་ལ་འབྱོར་ཐུབ། སྟབས་ལེགས་པ་ཞིག་ལ། ང་ཇུས་འདོན་པུའུ་
ཡི་བཀོད་འདོམས་པ་ཞིག་ལ་འཕྲད་ནས་འཕྲིན་ཡིག་ཁོར་སྤྲོད་པ་
ཡིན། མེ་མདའ་ཕོག་རྗེས་མུ་མཐུད་དུ་རྒྱུག་རྒྱུ་ནི་ཧ་ཅང་ཁག་པོ་ཞིག་
རེད། ང་སྐོམ་ནས་འཆི་ལ་ཁད་བྱས། སེམས་འཚབ་ནས་ངུ་ཤོར། ངས་
ཤེས་ཡོད། གལ་ཏེ་སྐར་མ་གཅིག་ཕྱི་འགྱངས་བྱས་ན། ཚེ་སྲོག་གཅིག་
མང་དུ་འཆི་བཞིན་ཡོད། ད་ཆོག་གི ངས་དེ་མི་གླེང་། ངས་ནུས་ཤུགས་
ཡོད་དགུ་ཕུད་ཟིན། ད་ལྟ་ངའི་སེམས་ནང་དགའ་སྣང་སྐྱེས། སྤྱི་དཔོན་
ལགས། ང་གུ་ཡངས་ལ་ཐོངས། ལྟོས་དང་། ཁྱེད་ཀྱི་ལུས་སྟེང་ནས་ཁྲག་
འཛར་བཞིན་འདུག”ཟེར།
ངོ་མ་ཁོས་བཤད་པ་བཞིན་སྤྱི་དཔོན་གྱི་དཔུང་འོག་གི་རྨ་རས་
ལས་ཁྲག་ཐིགས་འཛར་བཞིན་འདུག
“སྤྱི་དཔོན་ལགས། ཁྱེད་ཀྱི་རྨ་ཁ་དེ་ཡང་བསྐྱར་སེང་རས་ཀྱིས་
དཀྲི་དགོས་འདུག ལག་པ་ཚུར་རྐྱོངས” སྤྱི་དཔོན་གྱིས་ལག་པ་གཉིས་
ཕར་བརྐྱངས་ཏེ་སེང་རས་གྲོལ་ནས་ཡང་བསྐྱར་དཀྲི་དགོས་པའི་བཟོ་
ལྟ་བསྟན།
ན་ཆུང་གིས་ཤུགས་ཆེན་པོ་བཏོན་ནས་མགོ་བོ་ཡར་དགྱེ་མོད། དེ་
མ་ཐག་ངོ་མདོག་སྐྱ་ཐག་ཆོད་པར་གྱུར་ནས་ཕྱིར་འགྱེལ་སོང་།
སྤྱི་དཔོན་གྱིས་ན་ཆུང་གི་ལག་པ་ཕྱིར་བསྐུམས་བཞིན“དེ་ལྟར་བྱ་
མི་དགོས། ད་མི་དགོས” “ཁྱེད་ཀྱིས་ཁྱོད་རང་ཉིད་ལ་བདག་སྐྱོང་བཟང་
པོ་བྱོས། གཞན་ལ་ཁ་ཡ་མ་བྱེད། རྨས་ཡང་མོ་ཞིག་ཡིན་ཡང་མཉམ་
འཇོག་མ་བྱས་ན་ཇེ་སྡུག་ཏུ་འགྲོ་ངེས"ཟེར།
ན་ཆུང་གིས་མགོ་ལྕོག་ལྡེམ་ལྡེམ་བྱས།
སྤྱི་དཔོན་གྱིས་ན་ཆུང་ལ་ལྟ་བཞིན“ཁྱོད་ཀྱི་ལུས་ཕུང་འདི་འདྲའི་
ཞན་པར་བལྟས་ན། ཁྲག་མང་བོ་ཤོར་ཡོད་ལས་ཆེ་་ཟེར།
ན་ཆུང་གི་གདོང་ལ་འཛུམ་ཞིག་རྒྱས་ནས“ཁྲག་མང་བོ་བཞུར་
ཨེ་བྱུང་ཟེར་བ་ཡིན་ནམ།” “ཁྲག་བཞུར་བ་ཞིག་གིས་ག་ལ་ཚད། ཁྱེད་
ཀྱིས་ལྟོས”ཟེར་བཞིན་མལ་ཁེབས་ཕར་ཕྱེ་བ་ན།
སྤྱི་དཔོན་ཧང་སང་ནས་གོམ་པ་གཉིས་ཕྱིར་ནུར་བྱས།
ན་ཆུང་རྔ་རྡུང་བར་རྐང་བ་གཅིག་ལས་ལྷག་མི་འདུག ཁོའི་རྐང་
བ་གཡོན་པ་པུས་མོའི་མཚམས་ནས་བཅད་འདུག་ལ། དེ་སེང་རས་
ཀྱིས་དཀྲིས་ནས་ཁྲག་སིམ་སིམ་བྱེད།
སྐབས་དེར་ལྭ་བ་སྲབ་མོ་གྱོན་པའི་སྨན་པ་གཟུགས་ཐུང་ཞིང་
ཤ་རྒྱགས་པ་ཞིག་སླེབས་ནས་ན་ཆུང་རྔ་རྡུང་བར་མཛུབ་མོ་བསྟན་ཏེ་
“དམག་དཔོན་ལགས། ངོ་མ་སྟབས་མ་ལེགས། གལ་ཏེ་ཁོ་སྲོག་བསྡོས་
ཀྱིས་མ་རྒྱུགས་ན། ཁོའི་རྐང་བ་ཡ་གཅིག་འདི་སྲུང་ཐུབ་མོད། ཡིན་
ཡང་རྨ་ཁ་བརྣགས་ནས་གཉན་ཚད་འཕར་བས་རྐང་བ་མི་གཅོད་ཀ་
མེད་བྱུང་། ངས་ཁོ་ལ་གཤག་བཅོས་བྱེད་སྐབས་ཁོ་སྡུག་རུས་ཆེན་
པོ་འདུག མིག་ཆུ་ཐིགས་པ་གཅིག་ཀྱང་བཏང་མ་སོང་ལ། སྐད་ངན་
གཅིག་ཀྱང་ཤོར་མ་སོང་། ངོ་མ་ཨེ་ཋི་ལེའི་གཟི་བརྗིད་རེད། ཁོ་ཁྱིམ་
ཚང་ཡ་རབས་ཤིག་གི་བྱིས་པ་ཡིན་ཐག་ཆོད་རེད། ཁོ་ལ་དཀོན་
མཆོག་གིས་མགོན་སྐྱབས་གནང་བར་སྨོན”ཞེས་བཤད་རྗེས་ཕྱིར་
ལོག་སོང་།
སྤྱི་དཔོན་གྱིས་ཁོའི་ནག་ཅིང་མཐུག་པའི་སྨིན་མ་དཀར་པོ་དེ་
བསྡུས་ནས་ན་ཆུང་རྔ་རྡུང་བར་ཅེར་ནས་ཡུན་རིང་བསྡད། ཁོ་ལ་མལ་
ཐུལ་ལེགས་པར་བཀབ་རྗེས་ཞྭ་མོ་དལ་གྱིས་ཕུད་ནས་ན་ཆུང་ལ་ཟོལ་
མེད་ཀྱི་གུས་འདུད་ཅིག་ཞུས།
ན་ཆུང་རྔ་རྡུང་བ་ཧང་སང་ནས་མྱུར་དུ་་སྤྱི་དཔོན་ལགས། ཁྱེད་
ཀྱིས་ག་རེ་གནང་གི་ཡོད།ངའི་ཆེད་དུ་ཡིན་ནམ"ཞེས་དྲིས།
སྐབས་དེར་རྒྱུན་པར་རང་གི་དམག་མིར་ཚིག་འཇམ་ཙམ་ཡང་
སྨྲ་མྱོང་མེད་པའི་སྤྱི་དཔོན་གྱིས་བརྩེ་བ་ཆེན་པོས་ཁ་བྱམས་ངག་
འཇམ་སྒོས“ང་རང་ནི་བཀོད་འདོམས་པ་ཞིག་ཡིན་པ་ཙམ་རེད། ཡིན་
ཡང་ཁྱེད་ནི་དཔའ་བོ་ཞིག་རེད་་ཟེར།
བཤད་ཚར་རྗེས་སྤྱི་དཔོན་གྱིས་ལག་གཉིས་བརྐྱངས་ཏེ་ན་ཆུང་རྔ་
རྡུང་བའི་བྲང་ཁར་བཅར་ནས་ཁོ་ལ་འོ་ལན་གསུམ་བྱས།
ངལ་རྩོལ་བའི་སྡུག་བསྔལ།
དེ་རིང་སྔ་དྲོར་བྱུང་བའི་སྐྱི་གཡའ་བའི་དོན་དེར་ནོའོ་བྷེ་སི་དང་
ཧྥི་རན་ཋའེ་ལྟར་སྣང་མེད་ཚོར་མེད་བྱེད་ཐུབ་མཁན་གཅིག་ཀྱང་མི་
འདུག སློབ་ཚན་གྲོལ་རྗེས་ང་དང་ཕ་ལགས་དང་མཉམ་དུ་འགྲེང་
ནས་ལོ་རིམ་གཉིས་པའི་སློབ་ཕྲུག་པྲ་ཚགས་ཚོས་དར་ཤུད་རྒྱག་པའི་
ཆེད་དུ་ཁོ་ཚོའི་ཐོག་ལྭ་དང་ཞྭ་མོ་ཡིས་ས་ངོས་ཀྱི་དར་རྡོག་གཙང་སེལ་
བྱེད་བཞིན་པར་ཅེར་ནས་བསྡད། དེ་དུས་ཁྲོམ་ལམ་གྱི་ཟུར་ཞིག་ནས་
གློ་བུར་དུ་མི་མང་བོ་ཞིག་བྲེལ་འཚུབ་ངང་ཚུར་ཐོན་ཡོང་། ཚང་མའི་
གདོང་ལ་སྐྱོ་ཉམས་ཤིག་ཤར་ནས་མགོ་བོ་དུད་དེ་ལབ་གླེང་བྱེད་ཀྱིན་
འདུག མི་ཚོགས་ཀྱི་དབུས་ན་ཉེན་རྟོག་པ་གསུམ་ཡོད་པ་དང་། རྗེས་
ཀྱི་མི་གཉིས་ཀྱིས་འགྱོགས་ཁྲི་ཞིག་ཡར་འདེགས་ནས་ཡོང་བཞིན་
འདུག བྱིས་པ་རྣམས་ཕྱོགས་བཞི་ནས་འཚང་ཁ་བྱས་ཏེ་རུབ་ཡོང་།
འགྱོགས་ཁྲིའི་སྟེང་གདོང་བ་ཐལ་མདོག་ཏུ་གྱུར་བའི་སྐྱེས་པ་ཞིག་ཤི་
ཟིན་པ་ལྟར་སྣང་། ཁོའི་མགོ་བོ་ཕྲག་པར་བསྙེས་ཡོད་ལ། སྐྲ་ལོ་ཁྲག་
གིས་སྦགས་ནས་འཛིངས་ཤིང་བཙོག་པོ་འདུག རྣ་ཁུང་དང་ཁ་སྣ་
བཅས་ལས་ཁྲག་འཛར་བཞིན་འདུག པང་དུ་བྱིས་པ་བཟུང་བའི་བུད་
མེད་ཅིག་གིས་སྨྱོ་བ་ལྟར་འགྱོགས་ཁྲིའི་རྗེས་བདའ་བཞིན“ཁོ་ཤི་སོང་།
ཁོ་ཤི་སོང་།ཁོ་ཤི་སོང”ཞེས་མཚམས་མི་ཆད་པར་ངུ་ཅོར་བྱེད།
བུད་མེད་དེའི་རྗེས་སུ་ད་དུང་དཔེ་ཁུག་བཟུང་བའི་བུ་ཆུང་ཞིག་
གིས་ངུ་ཤུམ་བྱེད་བཞིན་འདུག
ཕ་ལགས་ཀྱིས་་གནས་ཚུལ་གང་བྱུང་ངམ”ཞེས་དྲིས། འཁྲིས་ཀྱི་
མི་ཞིག་གིས་འདི་ནི་རྡོ་བཟོ་བ་ཞིག་ཡིན་ལ། ཁོས་ལས་ཀ་བྱེད་སྐབས་
ཐོག་བརྩེགས་ལྔ་ཐོག་ནས་ལྷུང་བ་རེད་ཟེར། འགྱོགས་ཁྲི་འཁྱེར་
མཁན་གྱིས་ཁྱུག་ཙམ་ངལ་གསོ་བྱས། མི་མང་བོ་ཞིག་སྐྲག་ནས་
བཟོད་ཀྱིན་མེད། བྱ་སྒྲོ་དམར་པོའི་ཞྭ་མོ་གྱོན་པའི་བུད་མེད་དགེ་རྒན་
དེས་སེམས་སྡུག་ནས་དྲན་མེད་དུ་འགྱེལ་བའི་ལོ་རིམ་གཉིས་པའི་ང་
ཚོའི་བུད་མེད་དགེ་རྒན་དེས་བསྐྱོར་འདུག སྐབས་དེར་མི་ཞིག་གིས་
ངའི་དཔུང་བར་ཐུག་ཙམ་བྱེད་པས་ང་ཕྱིར་འཁོར་ནས་བལྟ་དུས་དེ་ནི་
རྡོ་བཟོ་བའི་བུ་རེད། ཁོའི་ངོ་མདོག་སྐྱ་ཐག་ཆོད་པར་གྱུར་ནས་ལུས་
ཡོངས་འདར་སིག་སིག་བྱེད་བཞིན་འདུག ཁོས་རང་གི་ཕ་རྒན་ལ་
སེམས་ཁུར་བྱེད་བཞིན་འདུག ངའི་སེམས་ནང་དུ་ཡང་ཁོའི་ཕ་རྒན
འཁོར་ཡོང་། ལས་བཟང་བོ་ཞིག་ལ་ངས་ཁོ་ལྟར་ནམ་རྒྱུན་རང་གི་ཕ་
རྒན་ལ་སེམས་ཁྲལ་བྱེད་མི་དགོས། ངའི་ཕ་ལགས་ནི་རིག་གནས་ཀྱི་
ལས་ཀ་གཉེར་མཁན་ཞིག་ཡིན་སྟབས་ནམ་རྒྱུན་གཞུང་ལས་ཁང་དུ་
ཡིག་ཆ་འབྲི་རྒྱུ་ལས་ཉེན་ཁ་ཅན་གྱི་དོན་གང་ཡང་བརྒྱུད་མི་དགོས་
བས།ང་ཡང་ནམ་རྒྱུན་སེམས་བདེ་མོའི་ངང་སློབ་གྲྭར་འགྲོ་ཆོག ཡིན་
ནའང་ངའི་གྲོགས་པོ་མང་བོ་ཞིག་གི་ཕ་རྒན་གྱིས་ཉེན་ཁ་ཆེ་བའི་ལས
ཀ་བྱེད་དགོས་ཀྱིན་ཡོད། དཔེར་ན། ཆེས་མཐོ་བའི་ཟམ་པའི་སྟེང་ལས་
ཀ་ལས་པ་དང་ཡང་ན་འཕྲུལ་ཆས་ཀྱི་སོ་འཁོར་འགྲམ་ལས་ཀ་ལས་
པ་སོགས་ཅུང་ཟད་གཟབ་གཟབ་མ་བྱས་ཚེ་སྲོག་གི་ཉེན་ཁ་ཡོད་ངེས།
དེ་བས་ཁོ་ཚོས་ནམ་རྒྱུན་གཡུལ་འཐབ་ལ་ཕྱིན་པའི་དམག་མིའི་བུ་
ཕྲུག་བཞིན་ཕ་རྒན་ལ་སེམས་ཁུར་བྱེད་དགོས་ཀྱི་ཡོད། རྡོ་བཟོ་བའི་
བུས་སྐྱི་གཡའ་ཞིང་ཡིད་སྐྱོ་བའི་རྣམ་པ་དེར་ལྟ་བཞིན་ལུས་ཡོངས་
སྔར་ལས་འདར་སིག་སིག་བྱེད། ངའི་ཕ་ལགས་ཀྱིས་ཁོ་མཐོང་ནས་
“ནང་ལ་ལོག་ཅིག བུ། ལམ་སེང་རང་གི་ཕ་ཡོད་སར་སོང་། ཁྱེད་ཀྱི་
ཕར་སྐྱོན་ཡོད་ནི་མ་རེད། མྱུར་དུ་སོང་ཞེས་བཤད།
རྡོ་བཟོ་བའི་བུ་ད་གཟོད་ག་ལེར་བུད་སོང་། དུས་མཚུངས་སུ་མི་
ཚོགས་ཀྱང་མུ་མཐུད་དུ་མདུན་དུ་ཕྱིན་སོང་། བུད་མེད་དེས་ད་དུང་
མཚམས་ས་མི་ཆད་པར་ངུ་འབོད་བྱེད་བཞིན་འདུག་ཁོ་ཤི་སོང་། ཁོ་ཤི་
སོང་ངོ་མ་ཐོས་ན་སེམས་ན་བ་ཞིག་རེད།
"མ་རེད། མ་རེད། ཁོ་ཤི་མི་འདུག་་ཅེས་འཁྲིས་ཀྱི་མི་རྣམས་ཀྱིས་
མོ་ལ་སེམས་གསོ་བྱས། ཡིན་ནའང་མོས་དེར་ཁ་ཡ་མི་བྱེད་པར་
སེམས་སྡུག་ཆེན་པོས་མགོའི་སྐྲ་ལོ་དབྲོལ་བཞིན་འདུག གློ་བུར་དུ་
ངའི་རྣ་ལམ་དུ་་ཁྱེད་རང་ད་དུང་དགོད་ཤོར་རམ”ཞེས་པའི་ཁོང་ཁྲོའི་
སྐད་ཆ་ཞིག་ཐོས་བྱུང་། ང་ཁ་ཕྱིར་འཁོར་ནས་བལྟས་དུས། ཨོག
ཚོམ་རིང་བོ་ཡོད་པའི་རྒན་པོ་ཞིག་གིས་ཁོང་ཁྲོའི་ངང་ཧྥི་རན་ཋའེ་ལ་
ཕུར་ཚུགས་སུ་ལྟ་བཞིན་ལག་འཁར་གྱིས་ཁོའི་ཞྭ་མོ་སར་གཡུགས་
ནས་ཞྭ་མོ་མར་ཕུད། བྱིས་པ་ངན་པ་འདི། ངལ་རྩོལ་གྱི་ཆེད་རྨས་སྐྱོན་
ཚབ་ཆེན་ཕོག་པའི་རྡོ་བཟོ་བ་ཞིག་འདི་ག་བརྒྱུད་ནས་འགྲོ་བཞིན་པ་
མ་མཐོང་ངམ་ཟེར།
མི་རྣམས་ག་ལེར་ཕྱིན་སོང་། ཁྲོམ་ལམ་དུ་ཧ་ཅང་རིང་བའི་ཁྲག་
རྗེས་ཤིག་ཕབ་འདུག
མགར་བའི་ཚོང་ཁང༌།
མདང་ནུབ་ཕཱི་ཁོའོ་སའེ་ཡིས་ང་ཁོའི་ཚོང་ཁང་དུ་ལྟད་མོར་བོས་
བྱུང་། དེ་རིང་ཞོགས་པར་ང་ཕྱི་ལ་འགྲོ་སྐབས་ཕ་ལགས་ཀྱང་ཁྲིད་ནས་
སོང་བ་ཡིན།
ང་ཚོ་མགར་བའི་ཚོང་ཁང་དུ་སླེབས་ལ་ཉེ་དུས།གྷིར་རོའོ་ཧྥའེ་ཚོང་
ཁང་ལས་ཕྱིར་རྒྱུགས་ཡོང་། ཁོའི་ལག་ཏུ་ཁུག་མ་ཞིག་བཟུང་ཡོད་ལ།
ནམ་རྒྱུན་ཚོང་རྫས་ལྐོག་ཏུ་སྦས་ཡོད་པའི་ཐོག་ལྭ་རིང་བོ་དེ་རླུང་གིས་
བསྐྱོད་བྱུང་། ཨོ། ངས་ཤེས་སོང་། ཁོས་ནང་ནས་ལྕགས་སྙིགས་བརྐུས་
ཏེ་དངུལ་དང་བརྗེ་ཡི་ཡོད།ང་ཚོ་མགར་བའི་ཚོང་ཁང་གི་སྒོ་ཁར་སླེབས་
དུས། ཕཱི་ཁོའོ་སའེ་རྫ་ལེབ་ཞིག་གི་སྟེང་བསྡད་ནས་དཔེ་ཆ་པུས་མོའི་
སྟེང་བཞག་སྟེ་རང་སྦྱོང་བྱེད་བཞིན་འདུག ཁོས་ང་ཚོ་མཐོང་མ་ཐག་
ཡར་ལངས་ནས་ཁྱིམ་ལ་ཤོག་ཟེར། ཁང་བའི་ནང་ཁོད་ཡངས་ལ། གང་
སར་སོལ་ཐལ་གྱིས་ཁེངས་འདུག ཐོ་བ་དང་སྐམ་པ། ལྕགས་དབྱུག་
སོགས་ཀེ་རེར་བསླངས་འདུག གྲུ་ཟུར་ཞིག་ཏུ་ཁྲོ་ཐབ་ཆུང་ཆུང་ཞིག་
ལས་མེ་འབར་བཞིན་འདུག བུ་ཆུང་ཞིག་གིས་དེ་གར་རླུང་འབུད་ཁོལ་
མོ་འཐེན་བཞིན་འདུག ཕཱི་ཁོའོ་སའེ་ཡི་ཕ་རྒན་ལྕགས་ཀྱི་འོག་གདན
འགྲམ་དུ་ལངས་འདུག ད་དུང་ན་གཞོན་ཞིག་གིས་ལྕགས་དབྱུག་ཅིག་
མེ་ནང་དུ་སྲེག་བཞིན་འདུག
མགར་བས་ང་ཚོ་མཐོང་མ་ཐག་ཞྭ་མོ་ཡར་བཀྱགས་ཏེ་་ཨ། ཁོ་
སླེབས་བྱུང” “འདི་ནི་ངའི་བུ་ལ་མེ་འཁོར་ཆུང་ཆུང་སྟེར་མཁན་གྱི་ན་
ཆུང་དེ་རེད། ཁྱོད་ཀྱིས་ང་ཚོའི་ལས་ཀ་བྱེད་སྟངས་ལ་བལྟ་འདོད་པ་མ་
ཡིན་ནམ། དེ་རིང་ངས་ཁྱེད་ལ་ཡག་པོ་ཞིག་སྟོན་ཆོག་ཟེར། ཁོས་དེ་
ལྟར་བཤད་བཞིན་ལྷུག་ལྷུག་བགད་བྱུང་། ཁོའི་གདོང་གི་དེ་སྔོན་གྱི
གཏུམ་ཉམས་དང་ཁྲོ་ཉམས་ཀྱི་མིག་མདངས་དེ་སྔ་མོ་ནས་གར་སོང་
ཆ་མེད་དུ་གྱུར་འདུག ན་གཞོན་དེས་བསྲེགས་ནས་དམར་ལམ་ལམ་
བྱེད་པའི་ལྕགས་ནར་ཞིག་ཁོ་ལ་སྤྲད། ཁོས་དེ་ལྕགས་ཀྱི་འོག་གདན་
སྟེང་ལ་བཞག་ནས་གུག་གྱོག་མང་བོ་ཡོད་པའི་ལྕགས་ཤན་ཞིག་བཟོ་
རྩིས་འདུག ཁོས་ལྕགས་ཀྱི་ཐོ་བ་ཆེན་པོ་ཞིག་ཡར་བཀྱགས་ནས། མེས་
བསྲེགས་ནས་དམར་པོར་གྱུར་པའི་སྣེ་མོ་ཕྱོགས་བཞིར་བསྐོར་ཏེ་རྡུང་
བཟོ་བྱས། ལྕགས་ཤན་དེ་མགྱོགས་མྱུར་ངང་རྡུང་བཟོ་ལེགས་པོ་བྱས་པ་
བརྒྱུད། འཁྱོག་ཅིང་གུག་པར་གྱུར་ཏེ་རིམ་བཞིན་ལོ་འདབ་ཡོད་པའི་
ལྕགས་ཀྱི་མེ་ཏོག་སྙིང་རྗེ་ཞིག་ཏུ་གྱུར། དེ་ནི་ཕྱེ་བསྣོས་ནས་བག་སོབ་
བཟོས་པ་དང་འདྲ་བར་ཧ་ཅང་ངོ་མཚར་བ་ཞིག་རེད། དུས་མཚུངས་སུ་
ཕཱི་ཁོའོ་སའེ་ཡི་གདོང་ལ་མཚར་སྣང་ཞིག་སྐྱེས་ནས་ང་ཚོར་བལྟ་བ་
ནི་“ངའི་ཕ་ལགས་ལ་འདི་འདྲའི་འཇོན་ནུས་འཛོམ་ཡོད་ཟེར་བ་དང་
མཚུངས།
མགར་བས་རྡུང་བཟོ་བྱས་ནས་གྲུབ་པའི་ལྕགས་ཀྱི་མེ་ཏོག་དེ་ལག་
ཏུ་བཟུང་ནས“ན་ཆུང་། ད་ལྟ་ཁྱེད་ཀྱིས་ཇི་ལྟར་བཟོ་དགོས་པ་ཤེས་སོང་
ངམ་ཟེར། དེ་རྗེས་འཁྲིས་སུ་བཞག་སྟེ་ལྕགས་དབྱུག་གསར་བ་ཞིག་
བླངས་ནས་ཁྲོ་ཐབ་ནང་དུ་བཙུགས།
ངའི་ཕ་ལགས་ཀྱིས“ངོ་མ་ཡག་པོ་བཟོས་སོང་། ད་ལྟ་ཁྱེད་ཀྱིས་ལས་
ཀར་ཧུར་བརྩོན་བྱེད་བཞིན་འདུག སྔར་གྱི་གོམས་གཤིས་སླར་གསོ་བྱས་
པ་ཡིན་ནམ་་ཟེར།
མགར་བའི་ངོ་གདོང་ཅུང་ཟད་དམར་པོར་གྱུར་ནས་རྔུལ་ཆུ་འབྱིད་
བཞིན་་འོ་ལེ།སླར་གསོ་བྱས་སོང” "སུ་ཞིག་གིས་ང་ལ་འགྱུར་བ་བཏང་སོང་
བ་ཤེས་སམ་་ཟེར།ངའི་ཕ་ལགས་ཀྱིས་མ་ཤེས་ཁུལ་བྱས་ནས་བསྡད།
མགར་བས་རང་གི་བུ་ལ་མཛུབ་མོ་བཙུགས་ནས་་ངའི་སྙིང་ནས་
གཅེས་པའི་བུ་ཕྲུག་སྙིང་སྟོབས་ཅན་འདིས་ང་ལ་འགྱུར་བ་བཏང་སོང” “དེ་
སྔོན་ང་བུའི་ཕ་ཡིན་རུང་ནམ་རྒྱུན་ཆང་རག་འཐུང་རྒྱུ་ཁོ་ནར་མགོ་འཁོར་
ནས་སྡོད་ཀྱི་ཡོད་ལ། ད་དུང་ཁོ་ལ་དོན་མེད་དུ་ཉེས་རྡུང་ཁ་རྡུང་མང་བོ་
བཏང་མྱོང་། ཡིན་ནའང་ངའི་གཅེས་ཕྲུག་གིས་སློབ་སྦྱོང་ལ་བརྩོན་པ་ལྷོད་
མེད་བྱས་ཏེ་ངའི་ཆེད་དུ་གཟི་བརྗིད་བརྩོན་ལེན་བྱས། ངས་བུའི་གཟེངས་
རྟགས་ལ་ལྟ་དུས་སེམས་ནང་ནོངས་འགྱོད་ཚད་མེད་སྐྱེས་ཡོང་། ངའི་
གཅེས་ཕྲུགའདིར་ཤོག་ཟེར།
ཕཱི་ཁོའོ་སའེ་དེ་མུར་ཁོའི་ཕ་རྒན་གྱི་མདུན་དུ་རྒྱུགས་སོང་། མགར་
བས་ཁོ་པང་དུ་བླངས་ཏེ་ལྕགས་ཀྱི་འོག་གདན་སྟེང་དུ་བཞག་ནས་་ཕ་རྒན་
ངའི་རྔུལ་ཆུ་འབྱིད་རོགས་ཟེར།
ཕཱི་ཁོའོ་སའེ་ཡིས་ཁོའི་ཕ་རྒན་གྱི་ངོ་གདོང་ནག་པོ་དེར་བསྟུད་མར་འོ་
འགའ་བྱས་པ་ན།ཁོའི་གདོང་ཡང་ནག་རིས་ཤིག་ཏུ་གྱུར
མགར་བས་ད་འགྲིག་སོང་ཟེར་ནས་ཁོ་ས་ལ་བཞག
ངའི་ཕ་ལགས་དགའ་སྤྲོ་ཆེན་པོ་སྐྱེས་ནས“ཕཱི་ཁོའོ་སའེ། འགྲིག་
སོང་་ཟེར། དེ་རྗེས་ཕ་ལགས་ཀྱིས་མགར་བ་ཕ་བུ་གཉིས་ལ་གྱེས་བརྡ་བཏང་
ནས་ང་ཁྲིད་དེ་ཕྱིར་འགྲོ་སྐབས། ཕཱི་ཁོའོ་སའེ་ཡིས་ང་ལ“སྒུག་དང”ཟེར།
ཁོས་འཛེར་མ་ཤོག་ཐུམ་གང་ངའི་ལྭ་བའི་ཁུག་མའི་ནང་བཞག་བྱུང་། ངས་
ཁོ་རབ་དགའི་རོལ་རྩེད་དུས་ཆེན་ལ་ངེད་ཚང་དུ་གདན་ཞུ་བྱས་པ་ཡིན།
ལམ་དུ་ཕ་ལགས་ཀྱིས་ང་ལ་ཁྱེད་ཀྱིས་མེ་འཁོར་ཆུང་ཆུང་དེ་ཕཱི་ཁོའོ་
སའེ་ལ་བྱིན་པ་ཡིན་ནམ་་ཟེར།
“དོན་དངོས་སུ། མེ་འཁོར་ཆུང་ཆུང་དེ་གསེར་གྱིས་བཟོས་ཤིང་ནང་དུ་
རིན་པོ་ཆེ་ཡིས་གང་ཡོད་པར་ཆ་བཞག་ནའང་འབྱོར་ལྡན་བྱིས་པ་ཞིག་ལ་
མཚོན་ན་དེ་ནི་འབུལ་རྟེན་ཆུང་ཆུང་ཞིག་ཡིན། ཡིན་ཡང་ཕཱི་ཁོའོ་སའེ་ལ་
མཚོན་ན་ལེགས་སྐྱེས་ཆེན་པོ་ཞིག་ཡིན། ཁོས་རང་གི་ཕ་རྒན་ལ་འགྱུར་བ་
ཆེན་པོ་བཏང་སོང་།།།།"

ས་བཅད་གཉིས་པ།
འཇིག་རྟེན་འདིར་སུ་ཞིག་གིས་ཀྱང་ཨ་མའི་ཚབ་བྱེད་མི་ཐུབ།
ཁྱེད་རང་དགའ་དུས་དང་སྡུག་དུས་གང་ཡིན་ཡང་རང་གི་ཨ་མ་དྲན་
སྲིད། དེ་བས་ཁྱེད་ཀྱིས་ནམ་ཡང་རང་གི་ཨ་མ་ཡིད་ལ་དྲན་འོས། ཨ་
མ་ལ་དགའ་འོས། མོ་རང་ཚེ་ལས་འདས་དུས་མྱ་ངན་ཞུ་འོས། མོའི་རེ་
བ་གཏོང་ཟད་དུ་གཏན་ནས་གཏོང་མི་ཉན།
རོའོ་མཱ་ནྭེ་ཡའི་དམར་གསོད།
མཚན་མོ་དེར། ཧྥི་རོའོ་ཆེའོ་ཡི་ཁྱིམ་དུ་ནམ་རྒྱུན་ལས་ཀྱང་གྲང་
ཤུར་ཤུར་བྱེད། ཁོའི་ཕ་རྒན་གྱིས་ཚོང་ཟོག་རྩག་རྩིག་ཚོང་ཁང་ཞིག་
གཉེར་བཞིན་ཡོད་ལ། ཉིན་དེར་ཕ་རྒན་ཧྥུ་ལཱེ་གྲོང་རྡལ་ལ་ཚོང་ཟོག་
ནང་འདྲེན་བྱེད་དུ་ཕྱིན་སོང་། ཨ་མས་ཀྱང་མིག་ནད་ཡོད་པའི་གཅུང་
མོ་ལིས་ཅིས་ནཱ་ཁྲིད་ནས་སྨན་ཁང་དུ་གཤག་བཅོས་བྱེད་པར་ཕྱིན་
སོང་། ཁོ་ཚོ་ཚང་མ་སང་ཉིན་ཉིན་གུང་ད་གཟོད་ཕྱིར་འབྱོར་ཐུབ།
སྐབས་དེར་མཚན་གུང་དུ་སླེབས་ལ་ཉེ། གཡོག་མོ་ལས་ཀ་ཚར་རྗེས་
དགོང་ཁའི་མུན་རུབ་དུས་ཕྱིར་ཁྱིམ་དུ་ལོག་ཟིན། དགོང་མོ་དེར་ཁྱིམ་
དུ་ལོ༡༣ཡིན་པའི་ཧྥི་རོའོ་ཆེའོ་དང་རྐང་བ་ཞ་རིལ་དུ་གྱུར་པའི་རྨོ་མོ་
ལས་མེད། ཁོ་ཚོའི་གཞིས་ཁང་ནི་གཞུང་ལམ་གྱི་འགྲམ་དུ་ཡོད་ལ།ཧྥོ་
ལཱེ་ཉེ་འཁོར་གྱི་གྲོང་སྡེ་ཞིག་དང་མདའ་རྒྱང་གཅིག་གི་བར་ཐག་ལས་
མེད། ཧྥོ་ལཱེ་ནི་རོའོ་མཱ་ནེེ་ཡའི་མངའ་ཁོངས་ཀྱི་གྲོང་རྡལ་ཞིག་ཡིན།
དེའི་ཉེ་འགྲམ་དུ་ཁང་སྟོང་ཞིག་ཡོད། དེ་ནི་ཉིན་ཁ་ཤས་ཀྱི་སྔོན་ལ་མེ་
ཤོར་བའི་མགྲོན་ཁང་དེ་རེད། མགྲོན་ཁང་གི་སྒོ་བྱང་ད་དུང་བཀལ་
འདུག ཁང་བ་དེའི་རྒྱབ་ཏུ་སྨྱུག་རིབ་ཀྱིས་བསྐོར་བའི་མེ་ཏོག་ལྡུམ་རྭ་
ཞིག་ཡོད། ར་སྐྱོར་གྱི་འགྲམ་དུ་ཤིང་སྒོ་ཞིག་ཀྱང་ཡོད། མགྲོན་ཁང་གི་
སྒོ་ཁ་གཞུང་ལམ་ལ་འཁོར་ཡོད་པ་དང་ཉེ་འཁོར་ནི་དབེན་འཇགས་
ཀྱི་ཞིང་གྲོང་ཡིན། གཞི་རྒྱ་ཆེ་བའི་ས་ཞིང་དུ་དར་ཤིང་མང་བོ་བཙུགས་
ཡོད།
ནམ་ཕྱེད་མཚམས་ལ། ཕྱི་རོལ་དུ་ཆར་བ་བབས་ཤིང་དྲག་རླུང་
འཚུབ། ཧྥི་རོའོ་ཆེའོ་ཡི་རྨོ་མོ་ད་དུང་གཉིད་མ་ཁུག་པར་ཐབ་ཚང་དུ་
རྐུབ་སྟེགས་ཤིག་གི་སྟེང་བསྡད་ནས་འགུལ་ཙམ་ཡང་མི་བྱེད་པར་ཧྥེ་
ལོའུ་ཆའོ་ལ་སྒུག་ཡོད། ཁོའི་རྨོ་མོ་ནམ་རྒྱུན་འདི་ལྟར་ཉིན་གང་བོར་
རྐུབ་སྟེགས་སྟེང་ཙོག་བསྡད་ཡོད། མཚམས་ལན་རེར་དགོང་མོར་
ཡང་འདི་ལྟར་ཞག་གང་བོར་རྐུབ་སྟེགས་སྟེང་སྡོད་ཀྱི་ཡོད། གཅིག་
བྱས་ན་མོས་དབུགས་འབྱིན་རྔུབ་ཁག་པོ་བྱུང་བས་མལ་དུ་ཉལ་ཐབས་
བྲལ། ཐབ་ཚང་དང་མེ་ཏོག་ལྡུམ་རྭའི་བར་དུ་ཁྱིམ་ཆས་རྙིང་བ་མང་བོ་
བཞག་ཡོད་པའི་ཁང་ཆུང་ཞིག་ཡོད། ཧྥེ་ལོའུ་ཆའོ་ཕྱི་ལ་སོང་ནས་ཆུ་
ཚོད་ཁ་ཤས་ཕྱིན་སོང་། རྨོ་མོས་ཁོ་ལ་སེམས་ཁྲལ་ཚད་མེད་བྱས། ཆུ་
ཚོད༡༡ལ་སླེབས་དུས་ཁོ་ད་གཟོད་ཕྱིར་ཐོན་ཡོང་།
སྨག་ནག་གི་མཚན་མོ་དེར་ཕྱི་རོལ་ཏུ་ཆར་རླུང་འཚུབ། ཧྥི་རོའོ་
ཆེའོ་ཧ་ཅང་ཐང་ཆད་ཅིང་ལུས་ཡོངས་འབག་བཙོག་གིས་ཁེངས་ནས་
ཕྱིར་ལོག་ཡོང་། ཁོའི་ལྭ་བ་རལ་པོར་གྱུར་འདུག་ལ། དཔྲལ་བའི་སྟེང་
དུ་རྨ་ཤུལ་ཞིག་ཀྱང་འདུགཁོས་ད་གིན་རོགས་པ་འགའ་དང་རྡུང་རེས་
བརྒྱབ་པ་ཡིན་ལ། ཁོ་ཚོས་ནམ་རྒྱུན་འདི་ལྟར་རྡུང་རེས་རྒྱག་བཞིན་
ཡོད། དེ་མིན་ཁོས་ད་དུང་རྒྱན་འགྱེད་ནས་དངུལ་ཚང་མ་ཤོར་བ་དང་།
ཞྭ་མོ་ཡང་དོང་ནང་དུ་ལྷུང་ཚར།
ཐབ་ཚང་དུ་སྣུམ་སྒྲོན་ཆུང་ཆུང་རྐང་གཅིག་ལས་བསྒྲོན་མེད་
ལ༑ དེ་ཉིད་རྨོ་མོ་སྡོད་སའི་རྐུབ་སྟེགས་འགྲམ་གྱི་ཅོག་རྩེ་སྟེང་བཞག་
ཡོད། ཡིན་ནའང་ཚོར་ཤེས་སྐྱེན་པའི་རྨོ་མོས་དེ་མ་ཉིད་དུ་ཚ་བོ་ཕམ་
ནས་བཟོ་ལྟ་རྦད་དེ་ཤོར་བའི་རྣམ་པ་དེ་ཤེས་ཚོར་བྱུང་། རྨོ་མོས་ཁོས་
ཅི་ལས་གང་བྱས་ཐམས་ཅད་ཕལ་ཆེར་སེམས་ནས་ཤེས་ཡོད་མོད།
བཙན་གྱིས་ཁོ་ལ་རང་གིས་བསྒྲུབས་པའི་དོན་ངན་རྣམས་དངོས་སུ་
ཁས་ལེན་དུ་བཅུག
མོ་རང་ཚ་བོ་འདིར་ཧ་ཅང་འདང་བརྩེ་ཆེ་བ་ཞིག་ཡིན། མོས་དོན་
ཡོངས་ཀྱི་ཧ་གོ་རྗེས་རང་དབང་མེད་པར་ངུས་བྱུང་།
དེ་རྗེས་མོ་རང་ཁ་རོག་གེར་ཡུན་རིང་ཞིག་ལ་བསྡད་རྗེས། “ཨ།
མིན" “ཁྱེད་ཀྱིས་ངའི་ཆེད་དུ་བསམ་བློ་གཏོང་མྱོང་ངམ། ཁྱོད་ལ་ངོ་མ་
སེམས་མི་འདུག རང་གི་ཕ་མ་གཉིས་ཁྱིམ་དུ་མེད་པ་དང་བསྟུན་ནས་
ང་ལ་སྡུག་པོ་བཏང་། ཉིན་གང་བོར་ང་གཅིག་པུར་བསྐྱུར་ནས་ཁ་ཡ་
མི་བྱེད། ཁྱོད་ལ་ངོ་མ་སྙིང་རྗེ་སྤུ་ཙམ་ཡང་མི་འདུག སེམས་ཆུང་བྱོས།
ཧྥི་རོའོ་ཆེའོ། ཁྱོད་རང་ལམ་ལོག་ཏུ་འགྲོ་བཞིན་འདུག འདི་ལྟར་སོང་
ན་མཇུག་འབྲས་དགའ་ཞིག་ཐོབ་མི་སྲིད། ངས་སྔོན་ཆད་འདི་ལྟར་བྱེད་
པའི་མི་མང་བོ་ཞིག་མཐོང་མྱོང་། མཐར་ཁོ་ཚོར་མདུན་ལམ་བཟང་
པོ་ཞིག་ཡོད་མ་སོང་། གལ་ཏེ་ཁྱོད་རང་ནམ་རྒྱུན་ཕྱི་ལ་འཁྱམས་ནས་
རྡུང་རེས་རྒྱག་པ་དང་། རྒྱན་འཇོག་པ། ག་ལེར་ཁྱོད་རང་རྡོ་བཟུང་ནས་
རྒྱག་རེས་བྱེད་མཁན་ཞིག་ལས་རིམ་བཞིན་གྲི་བཟུང་ནས་རྡུང་རེས་
བྱེད་མཁན་ཞིག་ཏུ་ཆགས་འགྲོ། རྒྱན་འགྱེད་པ་ནས་མགོ་བརྩམས་
ཏེ་རིམ་བཞིན་དོན་ངན་གཞན་བསྒྲུབ་ཡོང་། མཐར་རྐུན་ཇག་ཞིག་ཏུ་
འགྱུར་འགྲོ་་ཞེས་ཁོ་ལ་གཤེ་གཤེ་བཏང་།
ཧྥི་རོའོ་ཆེའོ་རྨོ་མོ་དང་བར་ཐག་གོམ་རྒྱང་གསུམ་ཡོད་པའི་ཆ་
སྒམ་ལ་བསྙེས་ནས་མགོ་བོ་སྒུར་ཞིང་སྐད་ཆ་ཚིག་གཅིག་ཀྱང་མི་
བཤད་པར་ཉན་བསྡད་ཡོད། ཁོས་སྨིན་མ་གཉིས་བསྡུ་བཞིན་མིག་ཟུང་
སྔོན་པོ་དེ་འགུལ་ཙམ་ཡང་མི་བྱེད་པར་བལྟས་ན་ད་གིན་རྡུང་རེས་
རྒྱག་སྐབས་ཀྱི་ཁོང་ཁྲོ་ད་དུང་ཞི་མེད་པ་འདྲ། ཁམ་མདོག་གི་སྐྲ་ལོ་
སུ་ལུ་མས་ཁོའི་དཔྲལ་ཟུར་བཀབ་པས་བལྟས་ན་སྙིང་དུ་སྡུག་པ་ཞིག་
རེད།
རྨོ་མོས་ངུ་ངག་གིས་ཡང་བསྐྱར་རྒྱན་འགྱེད་པ་ནས་ཇག་རྐུན་
ཆགས་འགྲོ་” “བསམ་བློ་ཡག་པོ་ཐོངས། ཧྥི་རོའོ་ཆེའོ། འཁྱམ་པོ་ལྦེ་
མོའོ་ཛོའོ་ནེེ་དྲན་གྱི་འདུག་གམ། ཁོ་རང་ད་ལྟ་ཉིན་རྒྱུན་ཁྲོམ་དུ་
འཁྱམ་བཞིན་ཡོད། ཁོ་རང་ལོ༢༤ལའང་སོན་མེད་ཀྱང་བཙོན་ཁང་དུ་
ཐེངས་གཉིས་ལ་ཚུད་མྱོང་། ཁོའི་ཨ་མ་ཁོས་ཁོང་ཁྲོ་བསླངས་ནས་ཤིར་
བཅུག་པ་ཡིན། མོ་རང་ངའི་ངོ་ཤེས་ཤིག་ཡིན། ཁོའི་ཕ་རྒན་རེ་ཐག་
ཆད་ནས་སི་ཝེ་ཚིར་ལན་ངྷི་ལ་ཕྱིན་སོང་། མི་ངན་དེའི་བྱེད་སྟངས་ལ་
སོམས་དང་། ཁོས་ཁྱེད་ཀྱི་ཨ་ཕར་ཁམས་བདེ་འདྲི་དུས་ཁོས་ཁོ་ལ་
གཏན་ནས་ཁ་ཡ་བྱེད་བསམ་མི་འདུག ཁོ་ནམ་རྒྱུན་མི་ངན་འགའ་
དང་མཉམ་དུ་གང་སར་འཁྱམ་བཞིན་ཡོད། ནམ་ཞིག་ཁོ་ཡང་བསྐྱར་
བཙོན་ཁང་དུ་ཚུད་ངེས། ཁོའི་ཆུང་དུས་ཀྱི་གནས་ཚུལ་ངན་པ་ཚང་
མ་ངས་ཤེས་ཡོད། ད་ལྟའི་ཁྱེད་ཀྱི་བྱེད་སྟངས་དང་གཅིག་མཚུངས
རེད། ཁྱོད་ཀྱིས་ཀྱང་རང་གི་ཕ་མ་གཉིས་ལ་ཁོ་ལྟར་མནར་གཅོད་བྱེད་
བསམ་མམ”ཞེས་གཤེ་གཤེ་བཏང་།
ཧྥི་རོའོ་ཆེའོ་ཡིས་ད་དུང་སྐད་ཆ་ཚིག་གཅིག་ཀྱང་མི་བཤད།
དོན་དངོས་སུ་ཁོ་བྱིས་པ་བསམ་ནག་ཅིག་མིན། ཁོ་རང་མ་རབས་པྲ་
ཚགས་ཡིན་པའི་ལན་པ་ནི་སྙིང་སྟོབས་ཆེ་དྲག་པ་དང་སེམས་ཤུགས་
འཕེལ་དྲག་པ་ལ་ཐུག གཞན་ལ་གནོད་འཚེ་གཏོང་བའི་བསམ་པ་
གཏན་ནས་མེད། ཁོའི་ཕ་རྒན་གྱིས་ནམ་རྒྱུན་ཁོ་ལ་དེ་ཙམ་དོ་ནན་
ཆེན་པོ་མི་བྱེད་པས་ཁོས་གང་བྱེད་འདོད་ཀྱང་རང་དབང་ཡིན། རྒྱུ་
མཚན་ནི་ཁོའི་ཕ་རྒན་གྱིས་ཁོ་ནི་བྱིས་པ་བསམ་དཀར་ཞིག་ཡིན་པ་
ཤེས་ཡོད། དེ་བས་ཕས་ཁོ་ལ་དཀྱེལ་ཡངས་བྱས་ཏེ་བདེན་ལུགས་ཡོད་
ཚད་ཁོས་རང་ཤུགས་ཀྱིས་རྟོགས་པར་རེ་བ་རྒྱག་གི་ཡོད། བྱིས་པ་འདི་
བསམ་ནག་ཞིག་མིན་མོད་ཡིན་ཡང་རང་ཤེད་ཨུ་ཚུགས་ཅན་ཞིག་
ཡིན། ཁོས་སེམས་ནས་འགྱོད་བཤགས་བྱེད་པ་ལས་ཁ་ནས་ནམ་ཡང་
གུ་ཡངས་ཞུ་བའི་སྐད་ཆ་མི་སྨྲ། "ང་འཆུག་སོང་། ཕྱིས་སུ་ངས་དེ་འདྲ་
མི་བྱེད། ཁྱེད་ཀྱིས་ང་གུ་ཡངས་སུ་གཏོང་རོགས་མཚམས་རེར་ཁོའི་
ནང་སེམས་ཧ་ཅང་གཉོམ། ཡིན་ཡང་སེམས་ཀྱི་ལ་རྒྱ་དེའི་དབང་གིས་
ནམ་ཡང་ཕྱི་རུ་མི་མངོན།
རྨོ་མོས་ཁོས་སྐད་ཆ་ཚིག་གཅིག་ཀྱང་མི་བཤད་པ་མཐོང་ནས་
ཡང་བསྐྱར་་ཝེ། ཧྥི་རོའོ་ཆེའོ” “ཁྱོད་ཀྱིས་རང་སྐྱོན་ངོས་ལེན་གྱི་སྐད་
ཆ་ཚིག་གཅིག་ཀྱང་མི་བཤད་དོན་ཅི། ལྟོས་དང་། ཁྱོད་ཤི་རོ་ཞིག་
དང་ཁྱད་ཅི་ཡོད། ཁྱོད་ཀྱིས་ང་ལ་འདི་ལྟར་སྡུག་པོ་བཏང་ནས་མིག་
ཆུ་ཕྱུང་གི་འཇུག་དོན་ཅི། ད་ལྟ་ང་ནམ་འཆི་ཆ་མེད་ནུབ་ཁའི་ཉི་འོད་
འདྲ། རྨོ་མོས་ཁྱོད་ལ་ཅི་འདྲའི་གཅེས་ཤིང་དགའ་བ་བརྗེད་སོང་ངམ།
ཁྱོད་རང་བྱིས་པ་དམར་འབྱར་ཡིན་དུས། རྨོ་མོ་དགོང་རྒྱུན་གཉིད་མ་
ལོག་པར་ཁྱོད་ཉལ་སའི་དཔུངས་ཁྲི་བསྒུལ་བ་མི་དྲན་ནམ། རྨོ་མོ་
ཁྱོད་དང་མཉམ་དུ་རྩེད་མོ་རྩེ་བའི་ཆེད་ཟས་ཀྱང་མི་ཟ་བ་མི་དྲན་ནམ།
ངས་ནམ་རྒྱུན"བྱིས་པ་འདི་ནི་ངའི་སེམས་ཀྱི་རྟེན་ས“ཡིན་པར་བཤད།
ཡིན་ཡང་ད་ལྟ་ཁྱོད་ཀྱིས་ང་རང་འཆི་རུ་འཇུག་ལ་ཁད་བྱས། ཁྱོད་རང་
དེ་སྔོན་བཞིན་ཁ་ལ་ཉན་ཞིང་བསམ་པ་བཟང་བའི་བྱིས་པ་ཞིག་ཏུ་
ཆགས་ཐུབ་ན། ང་ཤི་ཡང་འགྱོད་པ་མེད།སྔོན་ཆད་ངས་ནམ་རྒྱུན་ཁྱོད་
ཁྲིད་ནས་ཡེ་ཤུའི་ཆོས་ཁང་དུ་སོང་བ་དྲན་ནམ། ཧྥི་རོའོ་ཆེའོ། དེ་དུས་
ཁྱོད་ཀྱིས་རྒྱུན་པར་ངའི་ཁུག་མའི་ནང་རྡོ་ཧྲིག་དང་རྩྭ་ལྡུམ་བརྫངས་
པ་དྲན་ནམ། ངས་གཉིད་ལོག་པའི་ཁྱོད་པང་ནས་ཕྱིར་ཁྱིམ་དུ་ལོག་པ་
ཡིན། དེ་དུས་ཁྱོད་རྨོ་མོ་ལ་ཧ་ཅང་དགའ་བོ་ཡོད། ད་ལྟ་ང་འགྲོ་འདུག་
མི་བདེ་བའི་ནད་པ་ཞིག་ཏུ་གྱུར་ཡོད། མི་འགྱང་བར་འཆི་དགོས་པའི་
ཉམ་ཐག་གི་མི་ཞིག་ཡིན། འཇིག་རྟེན་འདིར་ཁྱོད་མ་གཏོགས་རྟེན་ས་
ཅི་ཡང་མེད།དེ་བས་ཁྱོད་ཀྱི་བྱམས་བརྩེ་ཧ་ཅང་མཁོ་་ཟེར།
སྐད་ཆ་དེ་དག་ཉན་རྗེས་ཁོ་རང་སེམས་འགུལ་ཆེན་པོ་ཐེབས་
ནས་རྨོ་མོའི་པང་དུ་མཆོང་གྲབས་བྱེད་སྐབས། གློ་བུར་དུ་མེ་ཏོག་ལྡུམ་
རྭའི་ཕྱོགས་ཀྱི་ཁང་ཆུང་ལས་སྒྲ་ཞིག་གྲགས་ཡོང་། ཡིན་ཡང་ཁོས་དེ་
རླུང་གཡུགས་ནས་ཤིང་ལོས་སྒེའུ་ཁུང་ལ་བརྒྱབ་པའི་སྒྲ་དང་ཡང་ན་
སྒྲ་གཞན་ཞིག་ཡིན་མིན་བརྡར་ཤ་མི་ཆོད།
ཁོས་རྣ་བ་བླགས་ནས་ཞིབ་ཏུ་ཉན་པ་ན།
ཆར་བ་འབབ་པའི་སྒྲ་ཧ་ཅང་ཆེ།
ད་གིན་གྱི་སྒྲ་དེ་ཡང་བསྐྱར་གྲགས་ཡོང་།རྨོ་མོས་ཀྱང་ཐོས་སོང་།
ཁྱུག་ཙམ་འགོར་རྗེས་རྨོ་མོ་ཧ་ཅང་སེམས་མ་བདེ་བར“དེ་ཅི་ཞིག་
གི་སྒྲ་རེད”ཅེས་དྲིས་བྱུང་།
“ཆར་བ་འབབ་པའི་སྒྲ་ཡིན་ངེས”ཞེས་ཁོས་ལན་བསློགས།
རྨོ་མོས་མིག་གཉིས་ཕུར་ཕུར་བྱེད་བཞིན་་དེ་ན། ཧྥི་རོའོ་ཆེའོ།
ཕྱིས་སུ་ཁྱོད་ཀྱིས་དེ་འདྲ་མི་བྱེད་པའི་ཁས་ལོངས། ང་ལ་མིག་ཆུ་གཏོང་
དུ་མ་འཇུག་་
ད་གིན་གྱི་སྒྲ་དེ་ཡང་བསྐྱར་གྲགས་ནས་མོའི་སྐད་ཆའི་མཚམས་
བཅད་བྱུང༌།
རྨོ་མོའི་ངོ་མདོག་སྐྱ་བོར་གྱུར་ནས“ངས་བསམ་ན་ཆར་བ་མ་
རེད” “སྒོར་སོང་ནས་ལྟོས་དང”ཟེར།
ཡིན་ཡང་མོས་དེ་མ་ཐག་ཧྥི་རོའོ་ཆེའོ་ཡི་ལག་པ་ནས་བཟུང་སྟེ
“མིན།ཁྱོད་མ་འགྲོ་འདི་གར་སྡོད”ཟེར།
ཁོ་གཉིས་ཀྱིས་ཁ་རོག་གེར་དབུགས་སྒྲིམ་ནས་ཉན་ཡང་ཆར་བ་
འབབ་པའི་སྒྲ་ལས་གཞན་ཅི་ཡང་མ་ཐོས།
ཁོ་གཉིས་སྐྲག་ནས་འདར་སིག་སིག་བྱེད།
འགྲམ་གྱི་ཁང་མིག་ལས་གོམ་སྒྲ་ཞིག་གྲགས་ཡོང་བ་འདྲ།
ཧྥི་རོའོ་ཆེའོ་ཡིས་སྙིང་སྟོབས་ཆེ་མདོག་གིས་་དེ་གར་སུ་ཡོད"ཅེས་
དྲིས།
ལན་སློག་མཁན་མ་བྱུང་།
"སུ་ཡིན"ཞེས་ཧྥི་རོའོ་ཆེའོ་ཡིས་ཡང་བསྐྱར་དྲིས་བྱུང་། ཁོ་སྐྲག་
ནས་འདར་ཞུམ་ཞུམ་བྱེད།
ཁོས་སྐད་ཆ་བཤད་མ་ཚར་གོང་མི་གཉིས་ནང་དུ་མཆོངས་ཡོང་། ཁོ་
གཉིས་སྐྲག་ནས་བྲེད་སྐད་ཅིག་ཤོར། མི་གཅིག་གིས་ཧྥི་རོའོ་ཆེའོ་
བཟུང་ནས་ལག་པས་ཁོའི་ཁ་བཀབ་སྟེ་སྐད་རྒྱག་མི་ཆོག སྐད་བརྒྱབ་
ན་གསོད་རྒྱུ་ཡིན"ཟེར།
ཅིག་ཤོས་དེས་རྨོ་མོའི་སྐེ་ནས་བཙིར་ཏེ་གྲི་ཞིག་ལེན་བཞིན་ཁ་
རོག་སྡོད”ཟེར།
མི་འདི་གཉིས་ཀྱིས་གདོང་ཁེབས་ནག་པོ་གྱོན་ཡོད་ལ་མིག་
གཉིས་ལས་ཅི་ཡང་མི་མཐོང་།
དར་ཅིག་ལ་ཁང་བའི་ནང་ཁུ་སིམ་མེར་གྱུར་ནས་དབུགས་
འཚངས་པའི་སྒྲ་ལས་གཞན་ཅི་ཡང་མི་ཐོས། རྨོ་མོའི་སྐེ་ནས་བཙིར་
དྲག་པའི་རྐྱེན་གྱིས་མཚམས་མི་ཆད་པར་གློ་ལུ་བརྒྱབ་ཡོང་། མིག་
གཉིས་འགད་ལ་ཁད་བྱེད།
ཧྥི་རོའོ་ཆེའོ་བཟུང་ཡོད་པའི་ཇག་པ་དེས་་ཁྱོད་ཀྱི་ཕ་རྒན་གྱི་
དངུལ་གང་དུ་སྦས་ཡོད་ཅེས་དྲིས།
ཁོའི་མཆུ་འདར་བཞིན་ལྡབ་ལྡིབ་ངང་"དཀར་སྒམ་དཀར་
སྒམ་ནང་དུ་སྦས་འདུག”ཅེས་ལན་བསློགས།
ཇག་པས“ང་དང་མཉམ་དུ་ཤོག"ཟེར།
ཇག་པས་ཁོ་ཁྲིད་ནས་དཀར་སྒམ་ཡོད་སའི་ཁང་ཆུང་ནང་དུ་
ཕྱིན། ཁང་བའི་ས་གཅལ་སྟེང་དུ་འོད་ཞན་པའི་ལྒང་ཞུ་ཞིག་བཞག་
འདུག
ཇག་པས“"དཀར་སྒམ་གང་དུ་ཡོད"ཟེར། དབུགས་བཙངས་ནས་
འཆི་ལ་ཁད་བྱེད་བཞིན་པའི་ཧྥི་རོའོ་ཆེའོ་ཡིས་དཀར་སྒམ་ཕྱོགས་ལ་
མཛུབ་སྟོན་ཞིག་བྱས།
ཇག་པས་ཧྥི་རོའོ་ཆེའོ་འགྲོ་བར་དོགས་ནས་ཁོ་རང་ས་ལ་བསྒྱེལ་
ཏེ་མགོ་བོ་རང་གི་རྐང་བར་ལ་བཙིར། ཁ་ནང་དུ་གྲི་ཞིག་བཟུང་ནས་
ལག་གཅིག་གིས་སྣུམ་སྒྲོན་བཟུང་། ཅིག་ཤོས་ཀྱིས་ལྭ་བའི་ཁུག་མ་ལས་
ལྕགས་གཟེར་ཞིག་བླངས་ནས་ཟྭ་ཁུང་ནང་དུ་བཙུགས་བྱུང་། ཅུང་ཟད་
བསྐོར་ཙམ་བྱས་རྗེས། ཟྭ་ཆག་ནས་སྒམ་ཁ་ཕྱེ་བྱུང་། ཇག་པས་ཧ་ཅང་
བྲེལ་རྟབ་ཚ་པོའི་ངང་ཡར་སློག་མར་སློག་འགའ་བྱས་རྗེས། དངུལ་
སྒོར་རང་གི་ཁུག་མའི་ནང་བླུགས་པ་དང་། དེ་ནས་ཡང་སྒམ་གཞན་
ཞིག་གི་ཁ་ཕྱེ་ནས་སྔོག་བཤེར་བྱས། དེ་རྗེས་ཧྥི་རོའོ་ཆེའོ་དྲུད་ནས་
ཇག་རོགས་ཅིག་ཤོས་དེའི་གམ་དུ་ཕྱིན། ཇག་པ་དེས་སྔར་བཞིན་ལྷོད་
གཡེང་ཕྲན་ཙམ་མི་བྱེད་པར་རྨོ་མོའི་སྐེ་བཙིར་འདུག རྨོ་མོའི་ལུས་
ཡོངས་འདར་ཞུམ་ཞུམ་བྱེད་བཞིན་ཡོད་ལ། ཀླད་པ་གྱེན་ལ་འཁོར་
ནས་ཁ་ཡང་གདང་འདུག
ཇག་པ་དེས་་ཁྱོད་ཀྱིས་རྙེད་བྱུང་ངམ”ཟེར།
ཇག་རོགས་དེས“རྙེད་བྱུང”
མཐུད་ནས“ ཕྱི་ན་མི་ཡོད་མེད་ལྟོས”ཟེར།
རྨོ་མོ་འཛིན་མཁན་གྱི་ཇག་པ་དེ་མེ་ཏོག་ལྡུམ་རྭའི་སྒོ་ཁར་རྒྱུགས་
ཏེ་ཡར་ལྟ་མར་ལྟ་འགའ་བྱས་རྗེས་སྐད་དམའ་མོས་ཤོག་”ཟེར།
ཧྥི་རོའོ་ཆེའོ་འཛིན་མཁན་གྱི་ཇག་པས་རྨོ་མོ་དང་ཁོ་གཉིས་ལ་གྲི་
སྟོན་བཞིན་་སྐད་རྒྱག་མི་ཆོག དེ་མིན་ང་ཕྱིར་ཡོང་ནས་ཁྱེད་གཉིས་ཀྱི
མགོ་བོ་བྲེག་རྒྱུ་ཡིན་”ཞེས་འཇིགས་སྐུལ་བྱས།
དེ་རྗེས་སྡང་མིག་གིས་ཁོ་གཉིས་ལ་ཁྱུག་ཙམ་བལྟས།
ཏག་ཏག་སྐབས་དེར་རྒྱང་རིང་བའི་གཞུང་ལམ་ལས་མི་འགས་གླུ་
དབྱངས་ལེན་པའི་སྒྲ་ཐོས་ཡོང་།
ཇག་རྐུན་དེ་ཧ་ཅང་བྲེལ་འཚུབ་ངང་སྒོ་ཕྱི་ལ་བལྟ་རུ་ཕྱིན། ཁོ་རང་
མགྱོགས་དྲག་པའི་དབང་གིས་གདོང་ཁེབས་མར་ལྷུང་། རྨོ་མོའི་ཁ་
ནས་རང་དབང་མེད་པར་བྲེད་སྐད་ཅིག་ཤོར། "མོའོ་ཛོའོ་ནྭེ་རྨོ་མོས་
ཇག་རྐུན་གྱི་ངོ་གདོང་མཐོང་སོང་བས་ཁོ་ཁོང་ཁྲོ་ཆེན་པོ་ལངས་ནས་
ངར་སྐད་བརྒྱབ་སྟེ་འཆི་རྒྱུ་མེད་པའི་རྒན་མོ་ཧོན་ལོག་མ" “ད་འཆི་རུ་
སོང་ཞེས་བཤད་ནས་རྨོ་མོ་ལ་གྲི་ཡིས་བསྣན་རྩིས་བྱས་མ་ཐག་རྨོ་མོ་
ཧོན་འཐོར་ནས་དྲན་མེད་དུ་འགྱེལ་སོང་།
གློ་བུར་དུ་ཧྥི་རོའོ་ཆེའོ་ཡིས་བྲེད་སྐད་ཅིག་བརྒྱབ་ནས་རྒྱུགས་
ཡོང་སྟེ་སྲོག་བསྡོས་ངང་རང་གི་ལུས་པོས་རྨོ་མོ་སྲུང་སྐྱོབ་བྱས། ལག་
དམར་བྲོས་སོང་། འགྲོ་ཁར་ཅོག་རྩེར་བརྒྱབ་པས་ཅོག་རྩེ་སྟེང་གི་སྣུམ་
སྒྲོན་ས་ལ་འགྱེལ་ཏེ་ད་ལྟ་ཁང་བའི་ནང་ནག་ཐིང་ཐིང་དུ་གྱུར།
ཧྥི་རོའོ་ཆེའོ་དལ་གྱིས་རྨོ་མོའི་ལུས་སྟེང་ནས་གོག་པོ་བྱས་ཏེ་ཕར་
སོང་། ཁོས་པུས་མོ་ས་ལ་བཙུགས་ནས་ལག་གཉིས་རྨོ་མོར་འཐམ།
མགོ་བོ་རྨོ་མོའི་པང་དུ་བཞག
དར་ཅིག་འགོར་རྗེས། གཞས་གཏོང་མཁན་གྱི་ཞིང་བ་ཚོའི་གླུ་
སྐད་ག་ལེར་མི་ཐོས་པར་གྱུར་ལ་རྨོ་མོའང་དྲན་པ་སོས། མོའི་མཆུ་
འདར་བཞིན་གོ་ལ་མི་གོ་བའི་སྐད་ཀྱིས“ཧྥི་རོའོ་ཆེའོ་ཞེས་བོས།
“རྨོ་མོ་ལགས"ཞེས་ལན་བསློགས།
རྨོ་མོས་ནུས་ཤུགས་ཡོད་དགུ་བཏོན་ནས་སྐད་ཆ་བཤད་རྩིས་བྱས་
ཀྱང་དངངས་སྐྲག་སྐྱེས་དྲགས་པའི་དབང་གིས་ངག་ལྐུགས་འདུག
མོ་རང་ད་དུང་འདར་སིག་སིག་བྱེད་བཞིན་འདུག ཁ་རོག་གེར་
ཡུད་ཙམ་བསྡད་རྗེས།
“ཁོ་ཚོ་ཕྱིན་སོང་ངམ་
“ཕྱིན་སོང”
རྨོ་མོ་ཧ་ཅང་དངངས་འཚབ་སྐྱེ་བཞིན་་ཁོ་ཚོས་ང་བསད་མི་
འདུག་གམ”ཟེར།
“རེད། ཁྱེད་རང་བདེ་འཇགས་ངང་འདུག”“ཁྱེད་རང་བདེ་འཇགས་
ངང་འདུག ངའི་སྙིང་ཉེ་བའི་རྨོ་མོ། ཁོ་ཚོས་སྒོར་མོ་འཕྲོག་ནས་བུད་
སོང་། སྟབས་ལེགས་པ་ཞིག་ལ་སྒོར་མོ་ཕལ་ཆེ་བ་ཕ་ལགས་ཀྱིས་ཁྱེར་
ནས་བུད་སོང”
རྨོ་མོའི་སེམས་གཞི་ནས་ལྷོད་ལ་བབས་ཏེ་དབུགས་རིང་ཞིག་
ཕྱུང༌།
ཧྥི་རོའོ་ཆེའོ་ཡིས་ད་དུང་པུས་མོ་ས་ལ་བཙུགས་ཏེ་རྨོ་མོར་འཐམ་
ནས་རྨོ་མོ་“ངའི་སྙིང་ཉེ་བའི་རྨོ་མོ། ཁྱོད་ནམ་ཡང་ང་ལ་དགའ། ཨེ་
རེད་་
རྨོ་མོས་ཚ་བོའི་མགོ་ལ་བྱིལ་བྱིལ་བྱེད་བཞིན་ཧྥི་རོའོ་ཆེའོ། ངའི་
སྙིང་ཉེ་བའི་ཚ་བོ” “ཁྱོད་སྐྲག་ཏུ་བཅུག་སོང་། དཀོན་མཆོག་གིས་
མཁྱེན། སྣུམ་སྒྲོན་སྦོར། འོ་ད་མི་དགོས། ང་ད་དུང་སྐྲག་པས་མུན་ནག་
ནང་དུ་བསྡད་ན་དགའ”
ཧྥི་རོའོ་ཆེའོ་ཡིས་་རྨོ་མོ་ལགས། ངས་ནམ་རྒྱུན་ཁྱོད་སེམས་སྡུག་
ལ་གཏད"ཟེར།
“མིན། ཧྥི་རོའོ་ཆེའོ། སྐད་ཆ་དེ་འདྲ་མ་བཤད། དེ་དག་ངའི་སེམས་
ལ་བཟུང་མེད། ངས་ཚང་མ་བརྗེད་ཟིན། ང་ནམ་ཡང་ངའི་ཚ་བོར་
དགའ་་
ཧྥི་རོའོ་ཆེའོ་ཡི་སྐད་འདར་བཞིན“ངས་ནམ་རྒྱུན་ཁྱོད་སེམས་
སྡུག་ལ་གཏད་སོང” “འོན་ཏེ་ང་ནམ་ཡང་ཁྱེད་ལ་དགའ། ཁྱེད་ཀྱིས་ང་
ལ་དཀྱེལ་ཡངས་གནོངས་རོགས། ང་གུ་ཡངས་ལ་ཐོངས། རྨོ་མོ་་ཟེར།
ངའི་ཚ་བོ། ངས་ཁྱོད་གུ་ཡངས་གཏོང་། ངས་ཁྱོད་གུ་ཡངས་མི་
གཏོང་སྲོལ་ཡོད་དམ། ཡར་ལོངས། ངའི་ཚ་བོ། ཕྱིས་སུ་ངས་ནམ་ཡང་
ཁྱེད་ལ་གཤེ་གཤེ་མི་གཏོང་། ཁྱེད་ནི་སེམས་བཟང་ཞིག་རེད། སེམས་
བཟང་ཞིག་རེད། སྣུམ་སྒྲོན་སྦོར་དང་། ངེད་གཉིས་ཞེད་མི་དགོས། ཡར་
ལོངས”
"བཀའ་དྲིན་ཆེ། རྨོ་མོ་ལགས་" “ད་ང་ཡིད་ཚིམས་སོང་། རྨོ་མོ་
ལགས། ཁྱེད་ཀྱིས་ང་བརྗེད་སྲིད་དམ།ཁྱེད་ཀྱིས་ནམ་རྒྱུན་ཚ་བོ་ཧྥི་རོའོ་
ཆེའོ་དྲན་སྲིད་དམ་ཁོའི་སྐད་ཤུགས་སྔར་ལས་ཇེ་ཞན་དུ་གྱུར།
“ངའི་ཚ་བོ་ཧྥི་རོའོ་ཆེའོ་རྨོ་མོ་དངངས་ཤིང་འཚབ་ནས་ལག་པ་ཚ་
བོའི་ཕྲག་པར་བཞག་སྟེ་མགོ་འཁྱོགས་ནས་ཚ་བོའི་གདོང་ལ་བལྟས།
ཁོས་སྐད་ཤུགས་ཧ་ཅང་ཆུང་ངུའི་ངང“ང་མ་བརྗེད་ཡིད་ལ་ཟུངས།
ངའི་འོ་དེ་ཨ་མ་དང་ཨ་ཕ། གཅུང་མོ་ལོའུའེ་གྷེ་ནཱ་བཅས་ལ་
རོགས། བདེ་མོ་བྱོས།རྨོ་མོ་ལགས”ཟེར།
རྨོ་མོས་་ཨ། གནམ་རྒན་མ། ཁྱེད་ལ་ག་རེ་བྱས་སོང”ཟེར་བཞིན་
རང་གི་པུས་མོའི་འགྲམ་དུ་འགྱེལ་བའི་ཚ་བོར་བྱིལ་བྱིལ་བྱས། མོས་
སྐད་ཤུགས་དྲག་པོས་ངུ་འབོད་བྱས། “ཧྥི་རོའོ་ཆེའོ། ཧྥི་རོའོ་ཆེའོ།
ངའི་གཅེས་ཕྲུག མཐོ་རིས་ཡུལ་གྱི་ལྷའི་ཕོ་ཉ། ང་ལ་མགོན་སྐྱབས་
གནོངས”ཞེས་སྨྲེ་ངག་བཏོན།
འོན་ཀྱང་ཧྥི་རོའོ་ཆེའོ་ཡིས་ལན་སློག་མ་བྱུང་། དཔའ་བོ་ཆུང་ཆུང་དེ།
རྨོ་མོའི་སྲོག་སྐྱབས་ཀྱི་ལྷ་ཕྲུག ལུས་རྒྱབ་རྣོ་གྲི་ཡིས་བརྟོལ་འདུག ཁོའི
དྭངས་གཙང་གི་རྣམ་ཤེས་ནམ་ཡང་དཀོན་མཆོག་དང་མཉམ་དུ་གནས།
བྱིས་གཉོར་ཁང༌།
ཁ་སང་ཞོགས་ཟས་ཟོས་རྗེས། ཨ་མ་ལགས་ཀྱིས་ང་ལ་སྔ་མོ་ནས་
ཁས་ལེན་བྱས་པ་ལྟར་ང་རང་བྱིས་གཉོར་ཁང་དུ་ཁྲིད་བྱུང༌། མོས་ཕཱི་
ཁོའོ་སའེ་ཡི་སྲིང་མོ་ཆུང་ཆུང་དེ་བུད་མེད་སློབ་གཙོ་དེར་ངོ་སྤྲོད་བྱ་
རྩིས་འདུག ང་རང་དེ་སྔོན་བྱིས་གཉོར་ཁང་དུ་སོང་མ་མྱོང་བའི་རྐྱེན་
གྱིས་ཧ་ཅང་སྤྲོ་སྣང་དོད་པོ་འདུག དེ་གར་བྱིས་པ་ཕོ་མོ་ཉིས་བརྒྱ་ལྷག་
ཡོད་ལ། ཁོ་ཚོ་ཧ་ཅང་ཆུང་། ཁོ་ཚོ་དང་བསྡུར་ན་སློབ་ཆུང་ལོ་རིམ
དམའ་བའི་སློབ་ཕྲུག་དག་ནི་མི་རྒན་ཆགས་འདུག
ང་ཚེ་བྱིས་གཉོར་ཁང་དུ་འབྱོར་སྐབས། ཁོ་ཚོ་གྲལ་གཉིས་སུ་
བསྒྲིགས་ནས་ཇ་ཁང་དུ་འགྲོ་བཞིན་མཆིས། ཇ་ཁང་དུ་ཅོག་རྩེ་རིང་
བོ་གཉིས་ཡོད་ལ། ཅོག་རྩེ་སྟེང་དུ་བུ་ག་ཆུང་ཆུང་མང་བོ་ཡོད། བུ་ག་
རེ་རེའི་ནང་དུ་སྲན་མ་དང་འབྲས་བླུགས་པའི་དཀར་ཡོལ་ནག་པོ་རེ་
ཡོད། དཀར་ཡོལ་དེ་དག་གི་འགྲམ་དུ་གཤའ་དཀར་གྱིས་བཟོས་པའི་
ཁེམ་བུ་རེ་བཞག་ཡོད། ཁོ་ཚོ་ཇ་ཁང་དུ་འཛུལ་མ་ཐག བྱིས་པ་ཆུང་
ཆུང་འགའ་འུར་ཆིལ་ལེར་སོང་། བུད་མེད་དགེ་རྒན་དེ་རྒྱུགས་ཡོང་
རྗེས་ད་གཟོད་ཞི་འཇགས་སུ་སོང་། བྱིས་པ་མང་བོ་ཞིག་གིས་དཀར་
ཡོལ་བླངས་རྗེས་དེ་གར་འགྲེང་འདུག དེ་ནི་ཁོ་ཚོའི་སྡོད་ས་ཡིན་
སྙམ་ཡོད། སྐབས་དེར་བུད་མེད་དགེ་རྒན་དེ་རྒྱུགས་ཡོང་ནས་སྔོན་ལ་
སོང་ཡ”ཞེས་བཤད་པ་ན་ཁོ་ཚོས་གོམ་པ་གསུམ་བཞི་རེ་ཡི་མཚམས་
ནས་ཟ་མ་ཁམ་བུ་གང་རེ་ཟ་ཞོར་སྔོན་ལ་སོང་། དགེ་རྒན་གྱིས་ད་
དུང་སྔོན་ལ་འགྲོ་དགོས་ཞེས་བཤད། མཐར་ཟ་མ་ཟ་སར་འབྱོར། ཡིན
ཡང་སྐབས་དེར་བྱིས་པ་འགས་ཟ་མའི་ཕྱེད་ཀ་ཟོས་ཚར། དགེ་རྒན་
གྱིས་་མྱུར་དུ། མྱུར་དུ་ཞེས་སྐད་བརྒྱབ་པ་ན། ཁོ་ཚོ་ད་གཟོད་སོ་སོའི་
འདུག་སར་བསྡད་དེ་གསོལ་བ་འདེབས་མགོ་བརྩམས། ཡིན་ནའང
ཆེས་ནང་དུ་ཡོད་པའི་སྟར་ཕྲེང་དང་བོའི་བྱིས་པ་རྣམས་ཀྱིས་རང་གི་
དཀར་ཡོལ་གཞན་གྱིས་རེག་པར་དོགས་ནས་མཚམས་མི་ཆད་པར་
ཁ་ཕྱིར་འཁོར་ནས་བལྟས། ཁོ་ཚོས་ལག་གཉིས་ཐལ་མོ་སྦྱར་ཏེ་མིག་
གིས་གནམ་གཅལ་ལ་བལྟས། ཡིན་ཡང་སེམས་སུ་རང་གི་ཁ་ཟས་
བསམ་གྱིན་ཡོད། གསོལ་འདེབས་བྱས་ཚར་རྗེས། ཁོ་ཚོས་ཟ་མ་བཟའ་
མགོ་བརྩམས། ཨེ་མ། འདི་ནི་ཇི་འདྲའི་སྤྲོ་སྣང་དོད་པའི་སྣང་ཚུལ་
ཞིག་རེད་ཨང་། འགའ་རེས་ཁེམ་བུ་གཉིས་ཀྱིས་ཟ་བཞིན་ཡོད་ལ་
ཡང་འགའ་རེས་ལག་པས་ཟ་བཞིན་ཡོད། བྱིས་པ་མང་ཤོས་ཀྱིས་སྲན་
སྔོ་རྡོག་པོ་རེ་རེ་གདམ་སྒྲུག་བྱས་ཏེ་རང་གི་ཁུག་མའི་ནང་བླུག་བཞིན་
འདུག
ཡང་ལ་ལས་སྲན་སྔོ་དག་གཅུར་ནས་སྐྱོ་མ་ལྟ་བུར་བྱས་ཏེ་རང་
གི་པང་ཁེབས་ཆུང་ཆུང་ནང་བླུགས། ད་དུང་བྱིས་པ་མང་བོ་ཞིག་
གིས་དེ་གར་ཟས་མི་ཟ་བར་ཡར་འཕུར་མར་འཕུར་བྱེད་པའི་ཤ་སྦྲང་
བདས། འགའ་ཞིག་གིས་གློ་ལུ་བརྒྱབ་ཏེ་འབྲས་རྡོག་གང་སར་གཏོར།
ཁོ་ཚོའི་ཟ་མ་ཟ་སྟངས་དེ་བྱ་རའི་ནང་གི་བྱ་ཕྲུག་ཚོས་རྒུམ་བུ་རྩོད་པ་
དང་འདྲ་བས་ངོ་མ་སྤྲོ་སྣང་དོད་པོ་འདུག བྱིས་པ་རྣམས་གྲལ་གཉིས་
སུ་བསྒྲིགས་ནས་སྡོད་ཡོད་ལ། མདོག་དམར་པོ་དང་ལྗང་གུ སྔོན་པོ་
སོགས་ཡིན་པའི་སྐྲ་འཆིང་སྣ་ཚོགས་ཀྱིས་སྐྲ་བསྡམས་ཡོད། ཧ་ཅང་
སྙིང་རྗེ་བོ་འདུག
དགེ་རྒན་ཞིག་གིས་གྲལ་སྟར་དང་བོའི་བྱིས་པ་རྣམས་ལ“འབྲས་
ནི་གང་ནས་སྐྱེས་པ་ཡིན་”ཞེས་དྲིས།
བྱིས་པ་ཚོས་ཤ་ཁུས་ཁེངས་པའི་ཁ་ཆུང་དེ་ཆེས་ཆེར་གདངས་
ནས་མགྲིན་གཅིག་ཏུ་་ཆུ་ནང་ནས་སྐྱེས་པ་རེད”ཅེས་ལན་བཏབ།
དགེ་རྒན་གྱིས་་ལག་པ་རྐྱོངས"ཞེས་བརྗོད་པས།ཟླ་ཤས་སྔོན་ལ་ད་
དུང་ཕྲུ་གུ་ཆུང་ཆུང་གི་མལ་སྟན་ནང་ཡོད་པའི་ལག་ཆུང་སྙིང་རྗེ་བོ་ཚོ་
དུས་གཅིག་ཏུ་ཡར་བརྐྱངས་བྱུང་། ལག་ཆུང་མང་བོ་བར་སྣང་དུ་ཕར་
གཡོ་ཚུར་གཡོ་བྱེད་པའི་སྣང་ཚུལ་ནི་མདོག་དཀར་དམར་གྱི་ཕྱེ་ལེབ་
མང་བོ་བར་སྣང་དུ་འཕུར་བ་དང་འདྲ།
ཁོ་ཚོ་མཉམ་དུ་ཕྱི་རོལ་ལ་རྩེད་མོ་རྩེ་རུ་ཕྱིན་སོང་། ཁོ་ཚོས་གྱང་
ངོས་སུ་བཀལ་ཡོད་པའི་ཉིན་གུང་ཟ་མ་འཇོག་སའི་ཟས་སྣོད་འགྱིག་
སྒམ་ཆུང་ཆུང་ཚོ་བླངས་རྗེས་ར་སྐོར་ནང་རྒྱུག་པ་དང་། དེ་རྗེས་སོ་
སོར་གྱེས། རང་རང་སོ་སོའི་ཁ་ལག་ཕྱིར་བླངས། བག་སོབ་དང་རྒུན་
འབྲུམ་སྐམ་པོ། ནོར་ཚིལ། བྱ་སྒོང་བཙོས་མ། ཀུ་ཤུ་ཆུང་ཆུང་། སྲན་
རིལ་བཙོས་མ་དང་བྱའི་གཤོག་པ་སོགས་ཡོད། ཡུན་རིང་མ་འགོར་
བར། མེ་ཏོག་ལྡུམ་རའི་ག་ས་གང་དུ་བག་སོབ་སོགས་ཀྱི་སྙིགས་རོས་
ཁེངས་འདུག རྣམ་པ་དེ་ནི་བྱིའུ་ཕྲུག་ཚོ་ལ་རྒུམ་བུ་གཏོར་བ་དང་ཅི་
འདྲའི་མཚུངས་ཨང་། ཁོ་ཚོའི་ཟ་མ་ཟ་སྟངས་ཧ་ཅང་སྙིང་རྗེ་བོ་འདུག
རི་བོང་དང་འདྲ།ཙི་གུ་དང་འདྲ། བྱི་ལ་དང་ཡང་འདྲ་སྟེ།ཏོག་ཙམ་ཏོག
ཙམ་བྱས་ནས་སོ་འདེབས་པ་དང་། ལྡག་པ། འཇིབ་པ་བཅས་བྱེད་ཀྱིན་
འདུག བྱིས་པ་ཞིག་གིས་བག་སོབ་ནག་པོ་ཞིག་པང་དུ་བཟུང་ནས་
ཤིང་ཏོག་ཞིག་གིས་དེ་བརྡར་བཞིན་པའི་བཟོ་ལྟ་ནི་གྲི་ཞིག་བརྡར་
བཞིན་པ་དང་མཚུངས།
བྱིས་པ་འགས་ལག་པས་སྤྲི་གོར་འབྲུ་བཞིན་ཡོད་ལ། སྤྲི་གོར་འོ་
ཞོ་འཛར་བ་བཞིན་མཛུབ་མོའི་སྟེང་བཞུར། མ་ཟད་ལྭ་བའི་ཕུ་རུང་
ནང་དུའང་བཞུར་བཞིན་འདུག ཡིན་ཡང་ཁོ་ཚོས་ཅི་ཡང་ཚོར་གྱིན་
མི་འདུག ཀུ་ཤུ་ཟ་ཞོར་ཕན་ཚུན་ཕར་བདའ་ཚུར་བདའ་བྱེད་པའི་རྣམ་
པ་ནི་ཁྱི་ཕྲུག་ཆུང་ཆུང་འགའ་དང་ཡང་འདྲ། ད་དུང་བྱིས་པ་གསུམ་
གྱིས་ནོར་བུ་ཞིག་རྙེད་པ་ལྟར་རྩྭ་སོག་མ་ཞིག་གིས་སྒོ་ང་བཙོས་མའི་
ནང་བསྔོགས་ནས་སྒོ་ང་ཕྱེད་ཀ་ཙམ་ས་ངོས་ལ་བླུགས་པ་དང་དེ་རྗེས་
ཡང་མུ་ཏིག་འཐུ་བ་བཞིན་སེམས་ཆུང་ངང་ཏོག་ཙམ་ཏོག་ཙམ་བྱས་
ནས་ཕྱིར་ལེན་བཞིན་འདུག གལ་ཏེ་བྱིས་པ་འགའ་རེ་ལ་ཐུན་མོང་
མ་ཡིན་པའི་ཟས་རིགས་ཤིག་ཡོད་ཚེ། ཚང་མས་བྱིས་པ་དེའི་མཐའ་
བསྐོར་ཏེ་མགོ་བོ་སྒུར་ནས་ཁྲོན་པའི་ནང་གི་ཟླ་བར་ཅེར་བ་བཞིན་
ཁོའི་ཟས་སྣོད་ལ་ལྟ་རུབ་བྱ་ངེས། ཡང་བྱིས་པ་ཉི་ཤུ་ལྷག་གིས་ཟུར་
གསུམ་ཤོག་ཐུམ་ཅན་གྱི་བྱེ་རིལ་ཡོད་པའི་བྱིས་པ་ཞིག་གི་མཐའ་
བསྐོར་ནས་འདུག ཁོ་ཚོས་གུས་ཞབས་ལྡན་པའི་ངང་རང་ཉིད་ཀྱི་བག་
སོབ་ལ་མངར་ཆ་ཕྲན་ཙམ་སློང་བཞིན་འདུག བྱིས་པ་དེས་དང་ཐོག་
ཁོ་ཚོར་མངར་ཆ་ཏོག་ཙམ་བྱིན། འོན་ཏེ་རྗེས་སུ་སློང་མཁན་དེ་བས་
མང་དུ་ཕྱིན་སྟབས་བྱིས་པ་དེ་འུ་ཐུག་ནས་ཁོ་ཚོར་མཛུབ་མོས་བྲོ་བར་
མྱོང་ཙམ་བྱེད་དུ་བཅུག
སྐབས་དེ་དུས། ངའི་ཨ་མ་ལགས་ཀྱང་མེ་ཏོག་ལྡུམ་རའི་ནང་
སླེབས་ནས་བྱིས་པ་ཚོར་བྱིལ་བྱིལ་བྱེད་བཞིན་འདུག བྱིས་པ་མང་བོ་
ཞིག་གིས་མོའི་མཐའ་བསྐོར་ནས་མོ་ལ་འོ་སློང་བཞིན་འདུག ཁོ་ཚོས་
ཐོག་བརྩེགས་གསུམ་ཅན་གྱི་བ་གམ་ཞིག་ལ་ལྟ་བ་བཞིན་མགོ་བོ་
དགྱེ་ནས་ཨ་མ་ལགས་ལ་ལྟ་བཞིན་འདུག ད་དུང་བྱིའུ་ཕྲུག་ཚོས་རྒུམ་
བུ་སློང་བ་བཞིན་ཁ་ཡང་གདངས་འདུག བྱིས་པ་ཞིག་གིས་བཞི་ཆའི་
གཅིག་ཟོས་ཟིན་པའི་བག་སོབ་ཅིག་མོ་ལ་བྱིན། གཞན་ཞིག་གིས་
བག་སོབ་ཀྱི་ཤུན་བུ་མོ་ལ་བྱིན། བུ་མོ་ཆུང་ཆུང་ཞིག་གིས་མོ་ལ་སྡོང་
བོའི་ལོ་མ་ཞིག་བྱིན། གཞན་ཞིག་གིས་དོན་ཆེན་པོ་ཡིན་མདོག་གིས་
མོའི་སྲིན་མཛུབ་ཨ་མ་ལགས་ལ་བསྟན། མ་གཞི་མོའི་མཛུབ་རྩེ་ཅུང་
ཙམ་སྐྲངས་སྦོས་བྱས་འདུག དེ་ནི་མདང་ནུབ་སེམས་ཆུང་མ་བྱས་པར་
པྲ་ཚིལ་སྒྲོན་མེས་སྲེག་པའི་སྐྲངས་ཤུལ་ཆུང་ཆུང་ཞིག་རེད། ད་དུང་
འགའ་ཞིག་གིས་འབུ་ཆུང་ཆུང་མང་བོ་ཞིག་ནོར་བུ་འབུལ་བ་ལྟར་
ངའི་ཨ་མ་ལགས་ལ་ཕུལ། ཁོ་ཚོས་འབུ་ཆུང་དེ་དག་ཇི་ལྟར་བཟུང་
མིན་ངོ་མ་བསམ་ཡུལ་ལ་ཤོང་དཀའ། ད་དུང་ཁ་གཅོད་མཉེན་ཤིང་
དང་ལྭ་བའི་སྟེང་གི་སྒྲོག་གུ། མེ་ཏོག་སོགས་སྟེར་མཁན་ཡང་འདུག
དེ་དག་གི་ཁྲོད་དུ་མགོ་ལ་སེང་རས་དཀྲིས་པའི་བྱིས་པ་ཞིག་གིས་ཨ་
མ་ལགས་ལ་སྐད་ཆ་ལྡབ་བི་ལྡིབ་བི་འགའ་བཤད་སོང་། འོན་ཏེ་སྐད་
ཤུགས་ཧ་ཅང་ཆུང་བས་ངས་ཅི་ཡང་ཐོས་མ་བྱུང་། གཞན་ཞིག་གིས་
ཨ་མ་ལགས་ས་ལ་ཙོག་པུར་སྡོད་བཅུག་ནས་མོའི་རྣ་ལམ་དུ་་ངའི་ཕ་
ལགས་ནི་ཕག་ཟེ་བཟོ་མཁན་ཞིག་ཡིན་་ཞེས་བཤད་སོང་།
སྐབས་དེར། བྱིས་པ་ལ་ལ་ལག་རས་ཀྱི་མདུད་པ་བཀྲོལ་མ་ཐུབ་
པར་ངུ་བ་དང་། ལ་ལས་ཀུ་ཤུ་ཕྱེད་ཀ་ཞིག་གི་ཆེད་དུ་འུར་ཟིང་བྱེད་པ།
ཡང་བྱིས་པ་ཞིག་ས་ལ་འགྱེལ་བའི་རྐུབ་སྟེགས་ཞིག་གི་སྟེང་འགྱེལ་
བས་དེ་གར་ངུ་ཅོ་བྱེད་བཞིན་ཡར་མི་ལངས་པ་སོགས་ག་ས་གང་དུ་
གནད་དོན་མང་བོ་བྱུང་སྟབས། དགེ་རྒན་རྣམས་མྱུར་དུ་ཚུར་སླེབས་
སོང་།
ཨ་མ་ལགས་ཕྱིར་འགྲོ་ཁར། བྱིས་པ་གསུམ་བཞི་ཙམ་པང་དུ་
བླངས་པས། བྱིས་པ་གཞན་རྣམས་ཀྱང་ཕྱོགས་བཞི་མཚམས་བརྒྱད་
ནས་རྒྱུགས་ཡོང་སྟེ་ཨ་མ་ལགས་ཀྱིས་པང་དུ་ལེན་པའི་རེ་ཞུ་བྱས། ཁོ་
ཚོའི་གདོང་ལ་སྒོང་སེར་དང་སིལ་ཁུ་གང་སར་བྱུགས་འདུག བྱིས་པ་
ཞིག་གིས་ཨ་མ་ལགས་ཀྱི་ལག་པ་ནས་བཟུང་། ལ་ལས་ཨ་མ་ལགས་
ཀྱི་མཛུབ་མོ་བཟུང་སྟེ་མོའི་སོར་གདུབ་ལ་བལྟ་བ་དང་། ཡང་ལ་ལས་
མོའི་ཆུ་ཚོད་འཁོར་ལོའི་ཐག་པ་ནས་འཐེན་ཏེ་རྩེད་མོ་རྩེ་བའམ་མོའི
སྐྲ་ནས་འཛིན་འདོད།
དགེ་རྒན་གྱིས་ཨ་མ་ལགས་ལ་་གཟབ་གཟབ་བྱོས། ཁོ་ཚོས་ཁྱེད་
ཀྱི་གྱོན་གོས་དབྲལ་ངེས”ཟེར།
ཡིན་ཡང་ཨ་མ་ལགས་ཀྱིས་མོའི་གྱོན་ཆས་ལ་སྣང་དོགས་སྤུ་
ཙམ་མི་བྱེད་པར་མུ་མཐུད་དུ་ཁོ་ཚོར་འོ་བྱས་པས་བྱིས་པ་ཚོ་སྔར་ལས
ཉེ་སར་བཅར་ཡོང་། མོ་དང་བར་ཐག་ཆེས་ཉེ་བའི་བྱིས་པ་འགས་ལག་
པ་བརྐྱངས་ཏེ་ཨ་མ་ལགས་ཀྱི་ལུས་ཐོག་ཏུ་འཛེགས་པར་འདོད། མོ་
དང་རྒྱང་ཐག་ཅུང་རིང་བའི་བྱིས་པ་ཚོ་འཚང་ཁ་ཤིག་ཤིག་ངང་མོའི་ཉེ་
སར་བཅར་ཡོང་།ཚང་མས་་རྗེས་སུ་མཇལ་ཡོང་།རྗེས་སུ་མཇལ་ཡོང་།རྗེས་
སུ་མཇལ་ཡོང་་ཟེར། མཐར། ཨ་མ་ལགས་མེ་ཏོག་ལྡུམ་ར་ལས་ཕྱིར་
ཐོན་ཐུབ་པ་ཙམ་བྱུང་ཡང་བྱིས་པ་རྣམས་ཀྱིས་མོའི་རྗེས་བདས་ནས་
རྒྱུགས་ཡོང་། ཁོ་ཚོས་ར་སྐྱོར་གྱི་ལན་ཀན་ལ་འགྲམ་པ་གླན་ནས་ཨ་
མ་ལགས་ལ་ལྟ་བཞིན་འདུག ལག་བརྡ་བྱེད་བཞིན་མོ་ལ་ཁམས་བདེ་
འདྲི་བ་དང་། བག་སོབ། ཀུ་ཤུ། ནོར་ཚིལ་སོགས་བླངས་ནས་མགྲོན་པོ་
གཅིག་ལ་རྗེས་སུ་མཇལ་ཡོང་། རྗེས་སུ་མཇལ་ཡོང་། རྗེས་སུ་མཇལ་
ཡོང་། སང་ཉིན་ཡང་བསྐྱར་ཤོག ཡང་བསྐྱར་ཤོག་ཟེར།
ཨ་མ་ལགས་བྱིས་གཉོར་ཁང་དང་ཁ་བྲལ། ཁྲོམ་དུ་འགྲོ་སྐབས།
མོའི་གྱོན་གོས་ལྟེབ་སྒྲིལ་བྱས་ཡོད་པར་མ་ཟད་བག་སོབ་སོགས་གང་
སར་བྱུགས་ནས་ནག་ནོག་བཟོས་ཡོད། མོའི་ལག་གཉིས་སུ་མེ་ཏོག་
མང་བོ་བསྣམས་ཡོད་ལ། མིག་ཟུང་ལ་དགའ་ངུའི་མཆི་མ་འཁྱིལ་
འདུག མོ་རང་གསོལ་སྟོན་ཆེན་མོ་ཞིག་ནས་ལོག་ཡོང་བ་ལྟར་ཧ་ཅང་
དགའ་སྤྲོ་སྐྱེས་བཞིན་འདུག ད་དུང་ཡང་བྱིས་གཉོར་ཁང་གི་བྱ་ཕྲུག་
ལྟ་བུའི་བྱིས་པ་ཚོའི་འབོད་སྐད་ཐོས་ཡོང་།
“རྗེས་སུ་མཇལ་ཡོང་། རྗེས་སུ་མཇལ་ཡོང་།རྗེས་སུ་མཇལ་ཡོང་
གྷིར་རོའོ་ནྭེ་ཡི་ཨ་མ།
སློབ་གྲྭར་སླེབས་དུས་བཀྲ་མི་ཤིས་པའི་གནས་ཚུལ་ཞིག་ཐོས་
བྱུང་། གྷིར་རོའོ་ནེ་ཡི་ཨ་མར་ན་ཚ་བྱུང་ནས་གཟའ་སྤེན་པའི་ཉིན་ཚེ་
ལས་འདས་རྐྱེན་ཁོ་ཉིན་འགའ་ལ་སློབ་གྲྭར་མ་ཡོང་། ཁ་སང་ཞོགས་
པར།དགེ་རྒན་ལགས་ཀྱིས་ང་ཚོར“བུ་ཕྲུག་ཅིག་གི་ངོས་ནས་བརྗོད་ན་
མི་ཚེ་སྟེང་ཆེས་སྡུག་བསྔལ་ཆེ་ཤོས་ནི་ཨ་མ་དང་གཏན་དུ་བྲལ་བ་དེ་
ཡིན། ཁྱེད་ཚོའི་སློབ་གྲོགས་གྷིར་རོའོ་ནེ་ཡི་ཨ་མ་ཉིན་འགའི་སྔོན་ཚེ་
ལས་འདས་ཟིན། སང་ཉིན་གྷིར་རོའོ་ནེེ་ཕྱིར་སློབ་གྲྭར་ལོག་ངེས། བྱིས་
པ་ཚོ། དེ་དུས་ཁྱེད་ཚོས་ཁོའི་སྡུག་བསྔལ་ལ་བསམ་ཤེས་བྱ་ཐུབ་དགོས་
ཁོ་རང་སློབ་ཁང་དུ་སླེབས་དུས། གཟབ་ནན་ངང་ཁོ་ལ་འཚམས་འདྲི་
བྱ་དགོས།ཁོ་ལ་རྩེ་རྒོད་དང་འཕྱ་དགོད་སོགས་བྱ་མི་རུང”ཟེར།
ཉིན་དེའི་ཞོགས་པར། གྷིར་རོའོ་ནེེ་འཕྱི་ཙམ་བྱས་ནས་སློབ་ཁང་
དུ་འབྱོར། ངས་ཁོ་མཐོང་མ་ཐག་རང་དབང་མེད་པར་ཞེད་སྣང་ཞིག་
སྐྱེས། ཁོའི་གདོང་ཧ་ཅང་སྐམ་རིད་དུ་གྱུར་ཡོད་ལ་མིག་གཉིས་དམར་
པོར་གྱུར་འདུག རྐང་བ་ཡང་འདར་བཞིན་འདུག ཕར་བལྟས་ཚོད་ལ་
ཁོར་ན་ཚ་བྱུང་ནས་ཟླ་གཅིག་ལྷག་འགོར་བ་འདྲ། ངས་ཧ་ལམ་ཁོ་ངོ་
ཤེས་མ་སོང་། ཁོས་ལྭ་བ་ནག་པོ་ཞིག་གྱོན་ཡོད། ང་ཚོས་ཁོ་ལ་སྙིང་
རྗེ་བྱུང་། ཚང་མས་ཁ་རོག་གེར་ཁོ་ལ་ལྟ་བཞིན་འདུག ཁོ་སློབ་ཁང་དུ་
སླེབས་རྗེས་རང་དབང་མེད་པར་སློབ་ཚན་གྲོལ་རྗེས་ཨ་མ་ནམནམ་རྒྱུན་
ཁོ་བསུ་རུ་ཡོང་བ་དྲན། ཡིག་རྒྱུགས་ལ་ཉེ་སྐབས། ཨ་མ་ཅོག་རྩེ་ལ་
བསྙེས་ནས་ཁོ་ལ་བསྐྱར་སྦྱོང་བྱེད་རོགས་བྱས་པ་སོགས་ཨ་མ་དང་
འབྲེལ་བའི་དོན་མང་བོ་ཞིག་ཡིད་ལ་ཝ་ལེར་དྲན་པས་ཁོ་རང་དབང་
མེད་པར་ངུས་བྱུང་། དགེ་རྒན་གྱིས་ཁོ་རང་མོའི་གམ་དུ་འཐེན་ནས་
ཁོའི་མགོ་བོ་རང་གི་བྲང་ཁར་གླན་ཏེ་ངུས་དང་། ངུས་དང་། སྙིང་ཉེ་
བའི་བུ་ཆུང་། སེམས་ཤུགས་མ་ཉམས། ཁྱེད་ཀྱི་ཨ་མ་འཇིག་རྟེན་དང་
བྲལ་ཡང་མོས་སྔར་བཞིན་ཁྱོད་མཐོང་ཐུབ།སྔར་བཞིན་ཁྱོད་ལ་དགའ།
ནམ་ཞིག་གི་ཚེ། ཁྱོད་མོ་དང་ལྷན་འཛོམས་བྱུང་ཐུབ། རྒྱུ་མཚན་ནི་
ཁྱེད་དང་ཁྱེད་ཀྱི་ཨ་མ་ལ་གཅིག་མཚུངས་ཀྱི་བྱམས་སེམས་དང་བླ་
ན་མ་མཆིས་པའི་རྣམ་ཤེས་ཤིག་ཡོད། དེ་བས་ཁྱེད་ཀྱིས་རང་ཉིད་ལ་
བདག་སྐྱོང་བཟང་པོ་བྱོས”ཟེར།
དགེ་རྒན་གྱིས་དེ་ལྟར་བཤད་ཚར་རྗེས། ཁོ་རང་ངའི་གམ་གྱི་རྐུབ་
སྟེགས་སྟེང་སྡོད་དུ་བཅུག ངས་ཁོ་ལ་བལྟ་མི་ཕོད། གྷིར་རོའོ་ནེེ་ཡིས་
ཉིན་འགར་ཁ་ཕྱེ་མ་མྱོང་བའི་དཔེ་དེབ་དང་སྦྱང་དེབ་ཕྱིར་བླངས། ཁོས་
དཔེ་དེབ་ཀྱི་ཁ་ཕྱེ་ནས་ཤོག་ལྷེ་ཕར་སློག་སྐབས་དེ་སྔོན་ཨ་མས་ལྟེབ་
གུག་བྱས་ཏེ་རྟགས་བརྒྱབ་པའི་ཤོག་ལྷེ་དེ་མཐོང་བྱུང་བས། ཁོ་ཡང་
ལག་པས་འགྲམ་པ་བསྐྱོར་ནས་ངུས་བྱུང་། དགེ་རྒན་གྱིས་ང་ཚོར་
མིག་བརྡ་ཞིག་བྱས་ཏེ་ཁོར་བར་ཆད་མ་གཏོང་ཟེར། སློབ་ཁྲིད་མགོ་
བརྩམས་སོང་། ངས་ཁོ་ལ་སྐད་ཆ་འགའ་བཤད་བསམ་ཡང་ཅི་ཞིག་
བཤད་དགོས་པ་མ་ཤེས། ངས་ལག་པ་ཁོའི་ཕྲག་པའི་སྟེང་བཞག་སྟེ་
སྐད་དམའ་མོས་ཁོའི་རྣ་ནང་ལ“གྷིར་རོའོ་ནེ། མ་ངུ་་ཞེས་བཤད།
ཁོས་ང་ལ་ལན་སློག་མ་བྱུང་། མགོ་ཡང་ཡར་དགྱེ་མ་བྱུང་། ཁོས་
ལག་པ་ངའི་ལག་པའི་སྟེང་བཞག་ནས་ཡུད་ཙམ་འགོར། སློབ་ཚན་གྲོལ་
སོང་། ཚང་མས་ཅི་ཡང་མི་བཤད་པར་གུས་ཞབས་ལྡན་པའི་ངང་ཁོའི་
མཐའ་བསྐོར་ནས་འདུག སྐབས་དེར་ངའི་ཨ་མས་སྒོ་འགྲམ་དུ་ང་ལ་
སྒུག་འདུག ང་ལམ་སེང་མོའི་གམ་ལ་རྒྱུགས་ནས་མོར་འཐམ་པ་ཡིན།
ཡིན་ནའང་ངའི་ཨ་མས་ང་འཕུལ་རྒྱག་བྱས་ཏེ་ཁ་རོག་གེར་གྷིར་རོའི་ནེེ་
ལ་ལྟ་བཞིན་འདུག ངས་གང་ཡང་ཧ་གོ་མ་སོང་། རྗེས་སུ་ངས་གྷིར་རོའོ་
ཉཱེ་གཅིག་པུར་གྲུ་ཟུར་ཞིག་ཏུ་སོང་ནས་ཧ་ཅང་སྐྱོ་གདུང་གིས་ང་ལ་ལྟ་
བཞིན་པ་མཐོང་། དེ་ནི“ཁྱོད་རང་གི་ཨ་མར་འཐམ་ཆོག ཡིན་ཡང་ང་
ནམ་ཡང་ཨ་མར་འཐམ་ཐབས་མེད། ཁྱོད་ལ་ཨ་མ་ཡོད། ཡིན་ཡང་ངའི་
ཨ་མ་ང་དང་གགཏན་དུ་བྲལ་སོང་་ཞེས་བཤད་བཞིན་པ་དང་མཚུངས། དེ་
དུས་ངས་ད་གཟོད་ཨ་མས་ང་འཕུལ་རྒྱག་བྱེད་དོན་ཅི་ཡིན་ཧ་གོ་སོང་། དེ་
བས་ང་ཨ་མའི་ལག་པར་མ་འཇུས་པར་གཅིག་པུར་ཕྱིན་པ་ཡིན།
གྷུའུའེ་སེབ་ཕཱ་མཱད་ཚེ་ནེ།
དེ་རིང་ཞོགས་པར་གྷིར་རོའོ་ནེེ་སློབ་གྲྭར་སླེབས་བྱུང་། ཁོའི་ངོ་
མདོག་སྐྱ་བོར་གྱུར་ཡོད་ལ། ངུས་དྲགས་པས་མིག་གཉིས་སྐྲངས་ནས་
དམར་པོར་གྱུར་འདུག ང་ཚོས་ཁོ་ལ་སེམས་གསོ་བྱ་ཆེད་ཁོའི་ཅོག་
རྩེའི་སྟེང་བཞག་པའི་ལེགས་སྐྱེས་དེར་ཁོས་མིག་བལྟ་ཙམ་ཡང་མི་
བྱེད། དགེ་རྒན་གྱིས་ཁོ་ལ་སྐུལ་འདེབས་བྱེད་ཆེད་དེབ་ཅིག་ཁྱེར་ཡོང་
ནས་ཚན་པ་ཞིག་གྱེར་ཀློག་བྱས་ཏེ་ཁོ་ལ་ཉན་དུ་འཇུག་རྩིས་འདུག
དགེ་རྒན་གྱིས་ཐོག་མར་ང་ཚོར་བརྡ་ཞིག་བཏང་བྱུང་། སང་ཉིན་དུས་
ཚོད་གཅིག་སྟེང་གྲོང་ཁྱེར་གྱི་བྱེད་སྒོའི་ལྟེ་གནས་སུ་བུ་ཆུང་ཞིག་གིས་
གཙང་བོའི་ནང་བྱིས་པ་ཞིག་གི་སྲོག་བསྐྱབས་པའི་གཟེངས་བསྟོད་
མཛད་སྒོར་ཞུགས་དགོས། ད་དུང་སློབ་ཕྲུག་སོ་སོས་ཐེངས་འདིའི་
གཟེངས་བསྟོད་མཛད་སྒོའི་མྱོང་ཚོར་འབྲི་དགོས་ལ་གཟའ་ཟླ་བར་
ཡར་སྤྲོད་དགོས་ཟེར། བཤད་ཚར་རྗེས་དགེ་རྒན་གྱིས་ཡིད་ཐང་ཆད་
ནས་མགོ་བོ་སྨད་པའི་གྷིར་རོའོ་ནེེ་ལ“གྷིར་རོའོ་ནེ་། སེམས་ཤུགས་མ་
ཉམས། ཁྱེད་ཀྱིས་ཁོ་ཚོ་དང་མཉམ་དུ་ངས་བཤད་པའི་ནང་དོན་བྲིས་
ཤོག"ཅེས་གསུང་།
ང་ཚོས་སྨྱུ་གུ་བཟུང་། དགེ་རྒན་གྱིས་བཤད་མགོ་བརྩམས་སོང་།
བྷུའུའེ་སེབ་ཕཱ་མཱད་ཚེ་ནཱི་ནི༡༨༠༥ལོར་ལྗེ་ནོའོ་ཝར་སྐྱེས་ཤིང་།
༡༨༧༢ལོར་ཕླེ་ཛ་ནས་སྐུ་གཤེགས།ཁོང་ནི་རླབས་ཆེན་གྱི་རྒྱལ་གཅེས་
རིང་ལུགས་པ་ཞིག་ཡིན་ལ། བསམ་བློས་ཕྱུག་པའི་རྩོམ་རིག་མཁས་
ཅན་དང་། ཨེ་ཋི་ལེའི་གསར་བརྗེའི་སྐབས་ཐོག་མའི་སྐལ་སློང་བ་
དང་དྲིལ་བསྒྲགས་མཁན་བཅས་ཡིན། ལོ་ངོ༤༠ལྷག་གི་རིང་ཁོང་
གིས་དབུལ་ཕོངས་དང་། བྲོས་བྱོལ། མནར་གཅོད་བཅས་ཀྱི་ཁྲོད་འཚོ་
བ་བསྐྱལ། ཁོ་ནི་རང་གི་རྩ་དོན་དང་དད་མོས་རྒྱུན་སྐྱོང་མཐར་སྐྱེལ་
བྱས་པའི་བྲོས་བྱོལ་བ་ཞིག་ཡིན། ཁོང་གིས་རང་ཉིད་ཀྱི་ཨ་མར་བརྩི་
བཀུར་ཆེན་པོ་བྱེད་ཀྱི་ཡོད། ཁོང་གི་སྙིང་སྟོབས་དང་བླ་ན་མེད་པའི་
ཀུན་སྤྱོད་བཅས་ནི་རང་གི་ཨ་མ་ལས་བསླབས་པ་ཡིན། ཁོང་གིས་
གྲོགས་པོ་ཞིག་གི་ཨ་མ་འདས་རྗེས་སེམས་གསོའི་ཚུལ་དུ་ཡི་གེ་ཞིག་
བསྐུར་ཡོད་པ་ནི་གཤམ་གསལ་ལྟར།
“གུས་ཤིང་སྙིང་ནས་བརྩེ་བའི་གྲོགས་པོ་ལགས། འཇིག་རྟེན་
འདིར་ཁྱོད་རང་གི་ཨ་མ་དང་གཏན་བྲལ་བྱས་སོང་། འདི་ནི་ཧ་ཅང་
བཟོད་ཐབས་བྲལ་བའི་སྡུག་བསྔལ་ཞིག་རེད། ངས་ད་ལྟ་ཁྱེད་རང་
བལྟར་མི་བཟོད། ཁྱེད་རང་ད་ལྟ་ངེས་པར་དུ་སྡུག་བསྔལ་གྱི་མནར་
གཅོད་དེ་ལས་རྣམ་པར་རྒྱལ་དགོས། "ངེས་པར་དུ་སྡུག་བསྔལ་ལས་
རྣམ་པར་རྒྱལ་དགོས་ཁྱེད་ཀྱིས་སྐད་ཆ་འདིའི་ཧ་གོའམ། སྡུག་བསྔལ་
གྱི་ངོས་གཅིག་གིས་ང་ཚོའི་སེམས་ཤུགས་ཉམས་ནས་ཡིད་ཐང་ཆད་
དེ་སྐྱོ་གདུང་གིས་ཁེངས་པར་བཟོས་འགྲོ་ལ། ང་ཚོ་ངེས་པར་དུ་དེ་
ལས་ཐོད་བརྒལ་དང་རྣམ་པར་རྒྱལ་དགོས། ཡང་སྡུག་བསྔལ་གྱི་ངོས་
གཞན་ཞིག་གིས་ང་ཚོའི་ནང་སེམས་ལ་སྦྱོང་བརྡར་བྱས་ཏེ་མཐར་མི་
ཚེ་འགྲུལ་བཞུད་ཁྲོད་དཀའ་ངལ་གང་ལ་འཕྲད་ཀྱང་གདོང་གཏོད་
ཕོད་མཁན་ཞིག་ཏུ་བཟོས་འགྲོ། འཇིག་རྟེན་འདིར། མི་སུས་ཀྱང་ཨ་
མའི་ཚབ་བྱེད་མི་ནུས། དགའ་དུས་དང་སྐྱོ་དུས་གང་ཡིན་ཡང་རང་གི་
ཨ་མ་དྲན་སྲིད། དེ་བས། ཨ་མ་ལ་བརྩི་བཀུར་དང་དགའ་ཞེན་ཡོད་
དགོས། ཨ་མ་རྗེས་དྲན་བྱེད་དགོས། ཨ་མ་ཚེ་ལས་འདས་པར་མྱ་ངན་
ཞུ་དགོས། ཨ་མའི་རེ་བ་གཏོང་ཟད་དུ་གཏན་ནས་གཏོང་མི་ཉན།
གྲོགས་པོ། ཁྱེད་ཀྱིས་ང་ལ་ཉོན། འཆི་བ་ནི་གཟུགས་མེད་དང་། རྟོག་
བཏགས་ཀྱི་དངོས་པོ་ཞིག་ཡིན། འོན་ཏེ་གསོན་པ་ནི་གཟུགས་ཡོད་
ཡིན་པས་ཚེ་སྲོག་གི་སྒྲིག་སྲོལ་ལ་བརྩི་སྲུང་བྱེད་དགོས། ཚེ་སྲོག་གི་
སྒྲིག་སྲོལ་ནི་མདུན་སྐྱོད་དང་འཕེལ་རྒྱས་ཡིན། ཁ་སང་ཁྱེད་ཀྱི་ཨ་
མ་ཁྱེད་དང་གཏན་བྲལ་བྱས་སོང་། དེ་རིང་ནས་བཟུང་ཨ་མའི་རྣམ་
ཤེས་ནམ་ཡང་ཁྱོད་དང་མཉམ་དུ་ཡོད། རྒྱུ་མཚན་ནི་བྱམས་སེམས་
ལྡན་པའི་བྱ་དངོས་མཐའ་དག་འཇིག་རྟེན་འདིར་དུས་རྟག་ཏུ་གནས་
ཐུབ། ད་དུང་སྔར་ལས་གསོན་ཤུགས་རྒྱས་ཐུབ། དེ་ནི་ཨ་མའི་བརྩེ་བ་
རེད། ཨ་མ་ཁྱེད་དང་གཏན་བྲལ་བྱས་རུང་། ཨ་མའི་བརྩེ་བ་ནམ་ཡང་
ཁྱོད་དང་བྲལ་མྱོང་མེད། དེ་བས། ཁྱེད་ལ་ཨ་མའི་རེ་བ་གཏོང་ཟད་དུ་
མི་གཏོང་བའི་འགན་ཁུར་ལྕི་མོ་ཡོད། ནམ་ཞིག་བདེ་བ་ཅན་གྱི་ཞིང་
ཁམས་ནས་ཨ་མ་དང་ལྷན་འཛོམས་བྱུང་ཐུབ་མིན་ནི་ད་ལྟའི་ཁྱོད་ཀྱི
བྱ་སྤྱོད་ལ་ཐུག་ཡོད། ཨ་མ་ལ་བརྩི་བཀུར་དང་དགའ་ཞེན་བྱེད་དགོས་
པར་མ་ཟད་ད་དུང་རང་ཉིད་འཕེལ་རྒྱས་སུ་བཏང་སྟེ་ཨ་མའི་རྣམ་ཤེས་
བདེ་ལ་འཁོད་དགོས། ཕྱིས་སུ་དོན་གང་བསྒྲུབ་ཀྱང་ཐོག་མར་རང་
གིས་རང་ལ་འདི་ལྟར་དྲི་བ་འདྲི་དགོས། “དོན་དེར་ཨ་མས་རྒྱབ་སྐྱོར་
བྱེད་དམ་་ཨ་མ་ཁྱོད་དང་གཏན་དུ་བྲལ་རུང་མོས་ལྷའི་ཕོ་ཉ་ཞིག་ཁྱེད་
ཀྱི་མདུན་སར་མངགས་ཡོད། ཕྱིས་སུ་ཁྱེད་ཀྱིས་དོན་གང་བསྒྲུབ་ཀྱང་
ཐོག་མར་ལྷའི་ཕོ་ཉ་དེ་ལ་གྲོས་བྱེད་དགོས། སྙིང་རུས་ཆེན་པོས་དཔའ་
བསྐྱེད་དེ་སྡུག་བསྔལ་དང་ཡིད་ཆད་ལ་འཐབ་རྩོད་བྱེད་དགོས། བྱུར་
ཆགས་རྐྱེན་ངན་ཆེན་པོའི་ཁྲོད་སེམས་ཁམས་ལྷོད་ལ་འབབ་དགོས།
རྒྱུ་མཚན་ཨ་མའི་རེ་བ་ཡོད་ཚད་ཁྱེད་ལ་བཅོལ་ཡོད།”"
དགེ་རྒན་གྱིས་མུ་མཐུད་དུ་གྷིར་རོའོ་ནཱ” “སྙིང་རུས་བསྐྱེད་ནས་
ལྷོད་ལ་འབབ་དགོས།ཁྱོད་ཀྱིས་ཧ་གོ་ཨེ་སོང"ཞེས་བཤད།
གྷིར་རོའོ་ནེ་ཡིས་འཐད་པའི་མགོ་ལྕོག་ལྡེམ་ལྡེམ་བྱས མིག་ཆུ་
ཕྲུམ་ཕྲུམ་བཞུར་ཏེ་ལག་རྒྱབ་དང་སྦྱོང་དེབ།ཅོག་རྩེ་བརླན་སོང་།
རུས་སྟོད་སྒུར་བའི་བྱིས་པ།
དེ་རིང་ངའི་ལུས་ཕུང་ཅུང་མི་བདེ་བས་སློབ་གྲྭ་ནས་གནང་བ་
ཞུས་པ་ཡིན། ཨ་མ་ལགས་ཀྱིས་སྒོ་སྲུང་ཚང་གི་བྱིས་པ་དེ་ཁྲིད་ནས་
ཆེད་དུ་རུས་སྟོད་སྒུར་བའི་བྱིས་པ་བསྡུ་སའི་སློབ་གྲྭར་ཕྱིན། ཞོར་དུ་ང་
ཡང་ཁྲིད་ནས་སོང་། ཡིན་ཡང་མོས་ང་ཁོ་དང་མཉམ་དུ་སློབ་གྲྭའི་ནང་
འགྲོ་རུ་མི་འཇུག
ངས་ཁྱོད་ཅིའི་ཕྱིར་སློབ་གྲྭའི་ནང་འགྲོ་རུ་མི་འཇུག་པ་ཤེས་སམ།
ཨེན་རེ་ཁོའོ། ཨ་མས་དེ་ལྟར་བྱེད་དོན་ནི་དབང་བོ་སྐྱོན་ཅན་གྱི་
བྱིས་པ་དག་གིས་ཁྱོད་རང་འདི་ལྟར་གཟུགས་ཁམས་ཐང་པོ་དང་བདེ་
ཐང་ཡིན་པ་མཐོང་ན་ཡིད་སྐྱོ་འགྲོ་སྙམ་པ་ཡིན། ཁོ་ཚོ་ལ་གཞན་དང་
འདྲ་མཉམ་མིན་ས་མང་དྲགས་སོང་། འདི་ནི་ཧ་ཅང་ཡིད་སྐྱོ་བའི་དོན་
དངོས་ཤིག་རེད་ཨང་། ནང་དུ་ཕྱིན་པ་ན་ངའི་སེམས་ནས་མིག་ཆུ་
བཞུར་བྱུང༌།
དེ་རུ་ཡ་ང་བའི་བྱིས་པ༦༠ལྷག་ཡོད་ལ། ལ་ལའི་རུས་ཀྲང་འཁྱོག་
པོ་ཆགས་ཡོད་ལ། ལ་ལའི་ལག་རྐང་འཆུས་པོ་ཆགས་ནས་འཁུམ་
ཡོད། ད་དུང་འགའ་རེའི་ཡན་ལག་བཞི་མི་ཚང་བ་སོགས་སྣ་ཚོགས་
འདུག ངས་མིག་ཟུང་རྣམ་དཔྱོད་དང་བརྩེ་བས་ཁེངས་པའི་དྭངས་
གཙང་གི་ངོ་གདོང་མང་བོ་མཐོང་བྱུང་། དེ་ལས་བྱིས་པ་ཞིག་ལ་སྣ་
གཟེངས་མཐོ་བ་སྙིང་རྗེ་ཞིག་ཡོད། ཡིན་ཡང་མ་མགལ་ནི་རྒན་མོ་
ཞིག་དང་འདྲ། དེ་ལྟ་མོད་ཀྱི། ཁོའི་དྭངས་གཙང་ལྷད་མེད་ཀྱི་འཛུམ་
མདངས་དྲོན་མོ་ནི་ཧ་ཅང་སྙིང་ལ་སྡུག བྱིས་པ་ལ་ལ་མདུན་ཐད་ནས་
བལྟས་ན་ཧ་ཅང་སྙིང་རྗེ་བོ་འདུག་པས་དབང་བོ་སྐྱོན་ཅན་ཞིག་མ་རེད་
བསམ་ཡོང་། ཡིན་ཡང་ཁོ་ཚོ་ཁ་ཕར་འཁོར་དུས་ཁྱོད་ཀྱི་སེམས་སུ་
འཁྱག་སིབ་སིབ་ཀྱི་ཚོར་བ་ཞིག་བྱིན་ཡོང་། སྨན་པས་ཁོ་ཚོར་བརྟག་
དཔྱད་བྱེད་བཞིན་འདུག སྨན་པས་ཁོ་ཚོར་ལྭ་བ་ཕུད་དུ་བཅུག་རྗེས་
ཁོ་ཚོའི་སྐྲངས་ནས་སྦས་པར་གྱུར་བའི་རུས་ཚུགས་དང་ཕོ་བ་སོགས
ལ་བརྟག་དཔྱད་བྱས། ཡ་ང་བའི་བྱིས་པ་འདི་ཚོ་རང་དགར་ལྭ་བ་ཕུད་
ནས་བརྟག་དཔྱད་དང་ལེན་བྱེད་པའི་ཚུལ་དེར་སྔ་མོ་ནས་གོམས་པས།
དེར་སྣང་དོགས་སྤུ་ཙམ་ཡང་མི་བྱེད། ཡིན་ཡང་སུ་ཞིག་གིས་ཁོ་ཚོས་
དང་ཐོག་ན་ཚ་བྱུང་དུས་མནར་གཅོད་ག་ཚོད་མྱངས་ཡོད་པ་ཤོད་
ཐུབ། ཁོ་ཚོའི་གཟུགས་པོ་རིམ་བཞིན་དབང་བོ་སྐྱོན་ཅན་དུ་ཆགས་
ནས་ཡ་མ་གཟུགས་སུ་གྱུར་དུས་མི་རྣམས་ཀྱིས་ཁོ་ཚོར་བཅངས་པའི་
བརྩེ་བའང་རིམ་བཞིན་ཉུང་དུ་ཕྱིན། ཡ་ང་བའི་བྱིས་པ། མི་རྣམས་
ཀྱིས་གྲུ་ཟུར་ཞིག་ཏུ་བསྐྱུར་ཏེ་ཆུ་ཚོད་འགར་ཟས་ཟ་རྒྱུ་མེད་པར་མ་
ཟད། གཞན་གྱི་འཕྱ་དགོད་མྱོང་དགོས། ད་དུང་ལ་ལས་ཟླ་འགར་སེང་
རས་དང་འཕྲུལ་འཁོར་གྱི་སྨན་བཅོས་དང་ལེན་བྱེད་དགོས་པས་སྡུག
བསྔལ་ཚད་མེད་མྱོང་གི་ཡོད། ད་ལན་སློབ་གྲྭའི་ལྟ་སྐྱོང་འོག་ཁོ་ཚོར་
འཚོ་བཅུད་ལྡན་པའི་ཟས་རིགས་མཁོ་སྤྲོད་དང་ལུས་རྩལ་སྦྱོང་བརྡར་
སོགས་བྱས་པ་བརྒྱུད་བྱིས་པ་མང་བོ་ཞིག་ཡར་རྒྱས་མངོན་གསལ་དུ་
ཕྱིན། སློབ་གྲྭ་འདིའི་དགེ་རྒན་བུད་མེད་ཚོས་བྱིས་པ་ཚོར་ལུས་རྩལ་
འགུལ་སྐྱོད་ཁྲིད་པའི་རྣམ་པ་ནི་ཧ་ཅང་སེམས་སྐྱོ་བ་ཞིག་རེད། བྱིས་
པ་རྣམས་ཀྱིས་དགེ་རྒན་གྱི་མཛུབ་སྟོན་འོག སེང་རས་ཀྱིས་བཏུམས་
ཡོད་པའམ་རྒྱུག་ལེབ་ཀྱིས་བསྐྱོར་ཡོད་པའི་རྐང་བ་རྐུབ་སྟེགས་འོག་
ལས་ཡར་བརྐྱངས་ཡོང་། འགའ་རེ་རྐུབ་སྟེགས་ལས་ཡར་ལངས་མ་
ཐུབ་པར་སྔར་གནས་སུ་བསྡད་འདུག ལག་པའི་དཔུང་ཚིགས་ཀྱིས་
མགོ་བོ་བསྐྱོར། ལག་གཉིས་འཁར་བ་ལ་ཁེན།ད་དུང་ལ་ལས་དཔུང་བ་
མདུན་དུ་བརྐྱངས་པས་མཐར་དབུགས་འཚང་དྲགས་སྟེ་གདོང་མདོག་
སྐྱ་བོར་གྱུར་ཏེ་རྐུབ་སྟེགས་ལས་ས་ལ་འགྱེལ། འོན་ཀྱང་གདོང་ལ་ད་
དུང་འཛུམ་ཞིག་རྒྱས་ནས་ཅི་མི་སྙམ་པ་ལྟར་སྣང་།
ཨ། ཨེན་རེ་ཁོའོ། ཁྱོད་ལྟ་བུའི་གཟུགས་པོ་བདེ་ཐང་ཡིན་པའི་
བྱིས་པ་ཚོས་རང་གི་བདེ་ཐང་གཅེས་འཛིན་མི་བྱེད། ཨ་མ་རྣམས་ཀྱིས་
གཟི་བརྗིད་ངང་པང་དུ་རུམ་པའི་ཧ་ཅང་བདེ་ཐང་གི་བྱིས་པ་བསོད་
ནམས་ཅན་དེ་ཚོ་དྲན་དུས། ངས་མིག་མདུན་གྱི་ཡ་ང་བའི་བྱིས་པ་འདི་
ཚོའང་རེ་རེ་བཞིན་པང་དུ་རུམ་འདོད། ང་ཁོ་ཚོར་དམ་པོར་འཐམ་ངེས།
གལ་ཏེ་ཉེ་འཁོར་དུ་མི་མེད་ན། ངས་འདི་ལྟར་བཤད་ངེས། “ང་ནམ་
ཡང་ཁྱོད་ཚོ་དང་ཁ་མི་འབྲལ། ཁྱོད་ཚོའི་ཆེད་དུ་ངས་རང་གི་ཚེ་སྲོག་
ཀྱང་འདོར་ཕོད།ཤི་རག་བར་དུ་ཁྱོད་ཚོའི་ཨ་མ་བྱེད་འདོད”
སྐབས་དེར། ཁོ་ཚོས་གླུ་དབྱངས་ལེན་བཞིན་འདུག ཧ་ཅང་
གདངས་དམའ་ཞིང་འཇམ་པའི་སྐྱོ་གླུ་དེ་སེམས་ཀྱི་ཟབ་ས་རུ་གཤེགས་
འགྲོ། དགེ་རྒན་གྱིས་ཁོ་ཚོར་བསྟོད་བསྔགས་བྱེད་སྐབས་ཁོ་ཚོ་དགའ་
ནས་ཁ་ཡང་སུམ་ཐུབ་ཀྱིན་མི་འདུག དགེ་རྒན་ཁོ་ཚོའི་གམ་ནས་འགྲོ་
དུས་ཁོ་ཚོས་དགེ་རྒན་གྱི་ལག་པར་འོ་བྱེད་ཀྱིན་འདུག རྒྱུ་མཚན་ནི་
ཁོ་ཚོས་དགེ་རྒན་གྱི་བཀའ་དྲིན་ཤེས་ཀྱིན་ཡོད་ལ་མོར་ཧ་ཅང་བརྩི་
བཀུར་ཡང་བྱེད་བཞིན་ཡོད། དགེ་རྒན་གྱིས་ཁོ་ཚོའི་རིག་པ་ཧ་ཅང་
གྲུང་བོ་ཡིན་པར་མ་ཟད་ཧུར་བརྩོན་ཡང་ཆེན་པོ་བྱེད་ཟེར། ཁོ་ཚོའི་
དགེ་རྒན་ནི་ངང་རྒྱུད་འཇམ་ཞིང་བྱམས་བརྩེ་ལྡན་པའི་གཞོན་ནུ་མ་
ཞིག་རེད། ཡིན་ཡང་གདོང་ལ་ཉོབ་མདངས་ཞིག་ཀྱང་མངོན་ཡོད། དེ་
ནི་ནམ་རྒྱུན་བྱིས་པ་འདི་ཚོར་བདག་སྐྱོང་དང་སེམས་གསོ་གྲངས་མེད་
བྱས་པས་ཡིན་ངེས། སྙིང་རྗེ་བའི་བུ་མོ། ངལ་རྩོལ་ལ་བརྟེན་ནས་འཚོ་
བ་རོལ་བའི་མི་ཚེ་ཁྲོད། མོ་ལས་རླབས་ཆེན་ཞིག་མི་འདུག
ཨ་ཕ་ལགས་ཀྱི་དགེ་རྒན།
ཁ་སང་། ང་དང་ཨ་ཕ་གཉིས་ཀྱིས་སྤྲོ་སྐྱིད་ལྡན་པའི་འགྲུལ་བཞུད་
ཐེངས་གཅིག་བྱས་པ་ཡིན།
ཁེ་ཉིན་དགོང་ཟས་སྐབས། ཨ་ཕས་ཚགས་པར་ལ་ལྟ་བཞིན་གློ་
བུར་དུ་ཧ་ལས་ནས“ང་རང་སློབ་ཆུང་ལོ་རིམ་དང་བོ་འགྲིམ་སྐབས་
ཀྱི་དགེ་རྒན་ལྦེན་སཱེན་ཛཱོ་ཁི་རཱོ་སཱེ་ཋཱེ་ད་དུང་གསོན་འདུག ཁོང་ད་
ལོ་དགུང་གྲངས༨༤ཕེབས་པའི་བགྲེས་སོང་ཞིག་རེད། ལོ་ངོ༦༠ལྷག་
ལ་དགེ་རྒན་གྱི་བྱ་གཞག་གཉེར། ཚགས་པར་སྟེང་སློབ་གསོ་ཅུས་
ནས་ཁོང་ལ་སློབ་གསོའི་བྱ་གཞག་གཉེར་ནས་ལོ་ངོ༦༠འགོར་བའི་
གཟེངས་རྟགས་ཕུལ་ཞེས་བཀོད་ཡོད། ཏག་ཏག་ལོ་རྒན༦༠ཁྱོད་ཀྱི་
ཡིད་ལ་འཁོར་ཐུབ་བམ། ལོ་གཉིས་སྔོན་ལ་ཁོང་ད་གཟོད་ལས་འཁྱུར་
ངལ་གསོ་བྱས་པ་རེད། ངས་མི་ལོ༢༠སྔོན་ནས་ཁོང་ཚེ་ལས་འདས་
ཟིན་སྙམ་ཡོད།ཁོ་རང་ད་ལྟ་ཁོན་དྷེ་ཝི་ན་ཡོད། ཆུ་ཚོད་གཅིག་གི་རྗེས་
མེ་འཁོར་སླེབས་ངེས། སང་ཉིན་ང་ཚོ་རྒན་རབས་པ་ཁོང་ལ་བལྟ་རུ་
འགྲོ་་ཟེར།
དགོང་མོ་དེར་ཨ་ཕ་ལགས་ཀྱིས་དགེ་རྒན་དང་འབྲེལ་བའི་
གཏམ་རྒྱུད་མང་བོ་གླེང་བྱུང་། དེ་ལ་རྐྱེན་བྱས་ཏེ་ཆུང་དུས་ཀྱི་གཏམ་
རྒྱུད་མང་བོ་ཕྱིར་དྲན་ཏེ་ཆུང་དུས་ཀྱི་སློང་གྲོགས་ད་དུང་ཚེ་ལས་
འདས་པའི་རྨོ་མོ་སོགས་གླེང་བྱུང་།
ཨ་ཕ་ལགས་ཀྱིས་་དགེ་རྒན་ལྦེན་སཱེན་ཛཱོ་ཁི་རཱོ་སཱེ་ཋཱེ” “ཁོང་གིས་
ང་ཚོའི་འཛིན་གྲྭར་སློབ་ཁྲིད་བྱེད་དུས་ཁོང་ཚང་དགུང་ལོ༤༠ཡིན།
དུས་ད་ལྟའང་ངས་ཁོང་གི་བྱད་གཟུགས་ཡིད་ལ་འཁོར་ཐུབ།
སྐུ་གཟུགས་རིང་བོ་མིན་ལ། ལུས་སྟོད་ཅུང་ཙམ་སྒུར་ཡོད། མིག་མདངས་
གྲུང་ཞིང་ནམ་རྒྱུན་སྨ་ར་གཙང་མར་བཞར་གྱི་ཡོད། ཁོང་གིས་ང་
ཚོར་ནན་ནན་བཅག་བཅག་བྱེད་ལ། སློབ་སྦྱོང་གི་ཐབས་ཤེས་ཟུང་
འབྲེལ་ལ་ཧ་ཅང་གཙིགས་ཆེན་བྱེད་མཁན་ཞིག་ཡིན། ཁོང་གིས་ང་
ཚོར་ཨ་ཕ་ལྟ་བུའི་བརྩེ་བ་གནང་སྟེ་གཅེས་སྐྱོང་བྱེད་ཀྱི་ཡོད། གལ་ཏེ་
མི་སུ་ཞིག་གིས་བསམ་བཞིན་དུ་ནོར་འཁྲུལ་བཟོས་པ་མིན་ཚེ། དེར་
གུ་ཡངས་གནང་གི་ཡོད། ཁོ་རང་ཞིང་བའི་ཁྱིམ་དུ་སྐྱེས་ཤིང་ཆུང་དུས་
ནས་དབུལ་ཕོངས་དང་དཀའ་སྡུག་ཁྲོད་སློབ་གཉེར་ལ་འབད་ནས་
ཡོང་བ་ཞིག་ཡིན། འུ་ཚང་གི་རྨོ་མོ་དང་སྤོ་བོ་གཉིས་ཁོང་ལ་ཧ་ཅང་
འདྲིས་ཆ་ཆེ་བ་གྲོགས་པོ་རྙིང་བ་ཞིག་དང་འདྲ། ཁོང་ཉིད་ད་ལྟ་ཁོན་དྷེ་
ཝི་ལ་སླེབས་ཡོད། ད་ལན་ང་ཁོང་དང་འཕྲད་ཀྱང་ཁོས་ང་ངོ་ཤེས་མི་
སྲིད། ལོ་ངོ༤༤འགོར་ཟིན། ཨ་ལི་ཁོའེ། སང་ཉིན་ང་ཚོ་ཁོང་ལ་བལྟ་རུ་
འགྲོ་ཟེར།
ཁ་སང་། ང་ཚོ་ཆུ་ཚོད༩པའི་མེ་འཁོར་ལ་བསྡད། གྷིར་རོའོ་ནྭེ་ང
ཚོ་དང་མཉམ་དུ་ཁྲིད་བསམ་ཡང་ཁོའི་ཨ་མར་ན་ཚ་བྱུང་སྟབས་ཁོ་
འགྲོ་མ་ཐུབ།
མཛེས་སྡུག་གི་དཔྱིད་ཀའི་ཉིན་དེར། མེ་འཁོར་དེ་མུ་མཐའ་མི་
མངོན་པའི་ལྗང་མདོག་གི་ཞིང་ཁ་བརྒྱུད་དེ་ཤར་སྐྱོད་བྱས། ལམ་
བར་དུ་མདོག་དཀར་དམར་ཁྲ་གསུམ་ལྡན་པའི་མེ་ཏོག་གི་དྲི་བསུང་
ཕྱོགས་བཞིར་འཐུལ་ཏེ་མི་སེམས་མྱོས་པར་བྱེད། ཨ་ཕ་ལགས་ཀྱིས་
ཧ་ཅང་སྤྲོ་སེམས་འཁོལ་བའི་ངང་ཕྱི་རོལ་ལ་ལྟ་བཞིན་ཡོད། ཁོས་ལག་
པ་ངའི་སྐེ་ལ་བཞག་སྟེ་གྲོགས་པོ་ཞིག་ལ་སྐད་ཆ་བཤད་པ་བཞིན་སྙིང་
ཉེ་བའི་དགེ་རྒན་ལྦེན་སཱེན་ཇཱོ་ཁི་རཱོ་སཱེ་ཥེ" “ངའི་ཕ་མ་གཉིས་ཀ་ཕུད།
ང་ལ་དགའ་བོ་དང་སློབ་གསོ་བཏང་ནས་མི་བཟང་བོ་ཞིག་ཏུ་གཏོང་
མཁན་ནི་ཁོང་ཚང་ཡིན། ཁོང་གིས་ང་ལ་གནང་བའི་བཀའ་སློབ་
དག་ངས་ནམ་ཡང་བརྗེད་མི་སྲིད། ད་དུང་ཁོང་གིས་ང་ལ་སྐྱོན་བརྗོད་
གནད་ཀར་ཕོག་པ་གནང་དུས་ང་རང་དེར་ཡིད་མ་མགུ་བར་ཕྱིར་
ཡུལ་ལ་ལོག་པའི་སྣང་ཚུལ་རྣམས་ད་ལྟའང་ཝ་ལེར་དྲན་ཡོང་། ཁོང་
གི་ལག་གཉིས་ཆེ་ཞིང་རིད་ལ། ནམ་རྒྱུན་དུས་ལྟར་སློབ་ཁང་དུ་ཡོང་
སྟེ་གཅིག་མཚུངས་ཀྱི་བཟོ་ལྟས་ལག་འཁར་ཕར་བཞག་པ་དང་། ཐོག་
ལྭ་ཡར་བཀལ། ཁོང་གིས་དོན་གང་བསྒྲུབ་ཡང་ནན་ནན་ཏན་ཏན་
དང་། སྙིང་རུས་བརྟན་པོ། བློ་རྩེ་གཅིག་སྒྲིམ་བྱེད་ཀྱི་ཡོད། ཁོང་གི་སྐད་
ཆ་ད་དུང་ཡང་ངའི་རྣ་ལམ་དུ་འཁོར་ཡོང་། “བྷོ་ཌྷཱོ་ནེ། སྲིན་མཛུབ་
ལོ་དང་དཀྱིལ་མཛུབ། མཐེ་བོང་བཅས་ཀྱིས་སྨྱུ་གུ་འདི་ལྟར་བཟུང་།
ངོ༤༤འགོར་ཟིན། ཁོང་ལ་འགྱུར་ལྡོག་གང་བྱུང་ཡོད་དམ”ཟེར།
ཡུན་རིང་མ་འགོར་བར་ཁོན་དྷེ་ཝི་ས་ཚིགས་ལ་འབྱོར། ང་ཚོས་
ས་གནས་དེའི་མི་ལ་དགེ་རྒན་ཁོང་གི་སྡོད་གནས་དྲིས་པ་ན། མི་མང་
བོ་ཞིག་གིས་ཁོང་ངོ་ཤེས་པས།ང་ཚོས་དེ་མ་ཐག་ཁོང་གི་སྡོད་ཤག་རྙེད།
ང་ཚོ་ཁྲོམ་སྲང་ལས་ཐོན་ཏེ་གཞོགས་གཉིས་སུ་རྩི་ཤིང་མེ་ཏོག་
བཞད་པའི་ལམ་ཕྲན་ཞིག་ལ་འབྱོར། ཨ་ཕ་ལགས་ཀྱིས་ཕྱིར་དྲན་གྱི་
ཀློང་ན་ལན་རེར་གདོང་ལ་འཛུམ་མདངས་རྒྱས་ཏེ་མགོ་བོ་གཡུག་
གཡུག་བྱེད།
གློ་བུར་དུ།ཨ་ཕས་འགྲོ་མཚམས་བཞག་སྟེ་ཁོ་རེད།ཁོ་ཡིན་ཐག་
ཆོད་རེད”ཟེར།
མགོ་ལ་རྩྭ་ཞྭ་གྱོན་ཞིང་ལག་ཏུ་འཁར་བ་བཟུང་ཡོད་པའི་བགྲེས་
སོང་སྨ་ར་དཀར་པོ་ཅན་ཞིག་རྐང་གཉིས་འདྲུད་མ་འདེགས་ངང་ལམ་
ཕྲན་ལས་ཚུར་ཡོང་བཞིན་འདུག་ལ། ལག་གཉིས་འདར་སིག་སིག་
བྱེད།
ཨ་ཕ་ལགས་ཀྱིས་ཡང་བསྐྱར“དངོས་གནས་ཁོང་རེད”ཟེར་
བཞིན་མྱུར་དུ་བགྲེས་སོང་དེའི་མདུན་ལ་རྒྱུགས་སོང་། བགྲེས་སོང་
གིས་ཀྱང་འགྲོ་མཚམས་བཞག་ནས་ཕ་ལགས་ལ་ཅེར་འདུག ཁོང་
གི་གདོང་ལ་སྔར་བཞིན་དམར་མདངས་ཆགས་ཤིང་མིག་ཟུང་ལ་གྲུང་
ཤ་དོད།
ཨ་ཕ་ལགས་ཀྱིས་མགོ་ཡི་ཞྭ་མོ་ཕུད་དེ་་ཁྱེད་རང་ནི་རྒན་ལྦེན་
སཱེན་ཛཱོ་ཁི་རཱོ་སཱེ་ཋཱེ་ཡིན་ནམ”ཞེས་དྲིས།
བགྲེས་སོང་གིས་ཀྱང་རྩྭ་ཞྭ་ཕུད་ནས“ཡིན་ལགས”ཞེས་ལན་
བཏབ།ཁོང་གི་སྐད་གདངས་གསལ་ཞིང་ཅུང་ཙམ་འདར་བཞིན་འདུག
ཨ་ཕ་ལགས་བགྲེས་སོང་གི་ཕྱག་ལ་འཇུས་ཏེ“ཁྱེད་ཀྱི་སྔོན་ཆད་
ཀྱི་སློབ་མ་ངས་ཁྱེད་ལ་ཁམས་བདེ་ཞུ། ང་ཆེད་དུ་ཥུའུར་རེན་ནས་ཁྱེད་
ལ་བལྟ་རུ་ཡོང་བ་ཡིན"ཟེར།
བགྲེས་སོང་ཧང་སང་ནས་ཨ་ཕ་ལགས་ལ་ཅེར་ཏེ“ངོ་མ་ཁྱེད་ལ་
དཀའ་ལས་བཟོས་སོང་། དགོངས་པ་མ་ཚོམས། ཁྱེད་རང་ག་དུས་ཀྱི་
སློབ་མ་ཡིན། ཁྱེད་ཀྱི་མིང་ལ་ཅི་ཟེར"
ཨ་ཕ་ལགས་ཀྱིས་རང་གི་རུས་མིང་ཨལ་བྷིར་ཋཱོ་བྷོ་ཌྷཱོ་ནཱེེ་དང་
སློབ་གྲྭ་འགྲིམ་པའི་དུས་ཚོད་བཅས་གསལ་བོར་བཤད་དེ། “རྒན་
ལགས་ཀྱིས་ང་ངོ་མི་ཤེས་པ་ལའང་ཁག་ཅི་ཡོད། ཡིན་ཡང་ངས་རྒན་
ལགས་གསལ་བོར་དྲན་གྱིན་འདུག"ཟེར།
རྒན་ལགས་ཀྱིས་མགོ་སྒུར་ནས་མནོ་བསམ་གཏོང་བཞིན་ཨ་ཕ་
ལགས་ཀྱི་མིང་ནས་ཡང་ཡང་བཟླས། ངའི་ཨ་ཕ་ལགས་ཀྱིས་འཛུམ་
དམུལ་ལེར་ཁོ་ལ་ཅེར་ནས་འདུག
གློ་བུར་དུ། བགྲེས་སོང་གིས་མགོ་བོ་ཡར་དགྱེ་སྟེ་མིག་གཉིས་ཆེ་
ཆེར་བགྲད་ནས་དགོད་བཞིན་ཨལ་བྷིར་ཋཱོ་བྷོ་ཌྷཱོ་ནཱེ། བཟོ་བཀོད་པ་བྷོ་
བྷོ་ནེ་ཡི་བུ་”ཟེར།
་་ཡིན། ང་ཡིན་ཟེར་བཞིན་ཨ་ཕ་ལགས་ཀྱིས་ལག་པ་ཕར་
བརྐྱངས།
བགྲེས་སོང་གིས“དེ་ན། གུས་པར་འོས་པའི་སྐུ་ཞབས་བྷོ་ཊྷཱོ་ནཱེ།
ང་ཞེས་ག་བཤད་འདི་བཤད་མེད་པར་གྱུར་ཏེ་རང་དབང་མེད་པར་ཨ་
ཕ་ལ་འཐམ། ཁོའི་མགོ་དཀར་བོ་ལུ་གུའི་ཚ་རུ་འདྲ་བ་དེ་ཨ་ཕ་ལགས་
ཀྱི་ཕྲག་པར་བསྙེས་ནས་འདུག ཁོའི་དཔྲལ་བ་ཨ་ཕ་ལགས་ཀྱི་མ་ནེ་
མཚམས་ལ་སླེབས་ཡོད།
“ང་ལ་ལྟ་རུ་ཡོང་བར་སེམས་གཏིང་ནས་བཀའ་དྲིན་ཆེ"ཟེར།
ཁོས་ངེད་གཉིས་ཁྲིད་ནས་ཁོ་ཚང་ལ་ཕྱིན།
ང་ཚོ་མེ་ཏོག་ལྡུམ་ར་ཡོད་པའི་སྒོ་གཉིས་ཅན་གྱི་ཁང་ཆུང་ཞིག་
གི་འགྲམ་དུ་འབྱོར། དེ་ལས་སྒོ་གཅིག་གི་མདུན་ཐད་མདོག་དཀར་རྩི་
བྱུགས་པའི་གྱང་ཆག་གིས་བསྐོར་འདུག
བགྲེས་སོང་གིས་སྒོ་གཉིས་པ་དེ་ཕྱེ་ནས་ངེད་གཉིས་ནང་ལ་བོས།
ཁང་བའི་ནང་གི་ངོས་བཞི་ནི་གྱང་དཀར་ཡིན། ཟུར་ཞིག་ཏུ་རས་
མཐུག་ཉལ་ཁྲི་ཞིག་བཞག་ཡོད་ལ་སྟེང་དུ་མདོག་སྔོ་སྐྱའི་མལ་ཁེབས་
ཤིག་བཀབ་ཡོད། ཟུར་གཞན་ཞིག་ཏུ་དཔེ་ཆ་འཇོག་སའི་ཅོག་རྩེ་
གཅིག་དང་དཔེ་སྒྲོམ་ཞིག རྐུབ་སྟེགས་བཞི་ཡོད། གྱང་ངོས་སུ་ས་ཁྲ་
རྙིང་བ་ཞིག་བཀལ་ཡོད། ཁང་བའི་ནང་ཧྲིལ་བོ་ཀུ་ཤུའི་དྲི་ཞིམ་གྱིས་
ཁེངས་འདུག
ང་ཚོ་མར་བསྡད་ནས་ཁ་རོག་གེར་དར་ཅིག་འགོར་རྗེས།
བགྲེས་སོང་མར་སྒུར་ནས་སོ་ཕག་སྟེང་གི་ཉི་ཐིག་ལ་ཅེར་ཏེ་་ངས་
ད་དུང་གསལ་བོར་དྲན་གྱིན་འདུག ཁྱེད་རང་ལོ་རིམ་དང་བོ་ཡིན་
དུས། སྒེའུ་ཁུང་འགྲམ་གྱི་གཡོན་ཕྱོགས་སུ་བསྡད་ཡོད། ད་དུང་ཁྱེད་ཀྱི་
སྐྲ་ལོ་སུ་ལུ་མ་དེ་ཁོང་གིས་ཡང་ཁྱུག་ཙམ་ལ་ཕྱིར་དྲན་བྱས་རྗེས“ཁྱེད་
ནི་སྤྱང་གྲུང་ལྡན་པའི་བྱིས་པ་ཞིག་ཡིན། ཁྱེད་ལ་གཤིས་བཟང་ཚུལ་
ལྡན་གྱི་ཨ་མ་ཞིག་ཡོད། ངས་ད་དུང་དྲན་གྱིན་འདུག ཁྱེད་རང་ལོ་རིམ་
གཉིས་པ་ཡིན་དུས། མིད་ནད་ལྕི་མོ་ཞིག་ཕོག་མྱོང་། བདེན་ན། ནད་
གཞི་དྲག་སྐྱེད་བྱུང་ནས་ཕྱིར་སློབ་གྲྭར་འབྱོར་དུས། ཁྱེད་རང་ཤ་སྐམ་
རུས་ཟད་དུ་གྱུར་ཡོད། ད་དུང་ཁ་དཀྲིས་ཆེན་པོ་ཞིག་གིས་དཀྲིས་ཡོད།
ལོ་ངོ༤༠འདས་ཟིན། ཁྱེད་ཀྱིས་ད་དུང་ང་བརྗེད་མི་འདུག ལས་སླ་མོ་མ་
རེད། ལོ་འདི་འགར་ངའི་སྔོན་ཆད་ཀྱི་སློབ་མ་འགའ་ང་ལ་བལྟ་རུ་ཡོང་།
ཁོ་ཚོ་འགའ་རེ་ནི་མདའ་དཔོན་དང་། འགའ་རེ་ཆོས་དཔོན། འགའ་རེ་
སྐུ་དྲག་ཏུ་གྱུར་པའང་འདུག”ཟེར།
བགྲེས་སོང་གིས་ཨ་ཕ་ལགས་ཀྱི་བྱ་བའི་གནས་ཚུལ་ཅུང་ཙམ་
རྒྱུས་ལོན་བྱས་རྗེས་་ཁྱེད་ང་ལ་ལྟ་རུ་ཡོང་བར་ང་ཧ་ཅང་དགའ་ཡོད།
བཀའ་དྲིན་ཆེ། ཉེ་ལམ་ང་ལ་ལྟ་རུ་ཡོང་མཁན་གྱི་མི་ཧ་ཅང་ཉུང་། ཧ་
ལམ་ཁྱེད་རང་ཆེས་མཐའ་མཇུག་གི་མི་དེ་ཡིན་ཤས་ཆེ་ཟེར།
ཨ་ཕ་ལགས་ཀྱིས“དེ་འདྲ་མ་གསུངས། ཁྱེད་རང་ད་དུང་རྣམ་རིག་
གྲུང་ཞིང་ཐང་ཤ་དོད་པས་སྐུ་ཚེ་རིང་པོར་གནས་ཐུབ་ངེས། དེ་འདྲ་མ་
གསུངས"ཟེར།
ཁོང་གིས་མ་རེད། མ་རེད། ཁྱེད་ཀྱིས་ལྟོས་དང་། ལག་པ་འདི་
ལྟར་འདར་བཞིན་འདུག ལོ་གསུམ་གྱི་སྔོན་ནས་ང་ལ་ནད་འདི་ཕོག
སྐབས་དེ་དུས་ད་དུང་སློབ་གྲྭ་ན་དགེ་རྒན་བྱེད་བཞིན་ཡོད། དང་ཐོག་
དེ་ལ་དོ་སྣང་མ་བྱས། ཕྱིས་སུ་རིམ་བཞིན་ཇེ་སྡུག་ནས་ཇེ་སྡུག་ཏུ་གྱུར་
ཏེ་ཡི་གེ་ཡང་ཡག་པོ་འབྲི་མི་ཐུབ་པར་གྱུར། ཨ། ཉིན་དེར། ང་རང་
དགེ་རྒན་བྱས་པའི་ཚུན་ཆད་ཀྱི་ཐོག་དང་བོར་ལག་པ་འདར་ཏེ་སྣག་
ཚ་སློབ་མའི་སྦྱོང་དེབ་སྟེང་བླུགས། ཧ་ཅང་སེམས་སྡུག་པོ་བྱུང་། དེ་ལྟ་
ནའང་། མུ་མཐུད་དུ་དགེ་རྒན་གྱི་བྱ་གཞག་རྒྱུན་འཁྱོངས་བྱས་ནས་
ལོ་རྒན་དྲུག་བཅུ་འགོར་རྗེས་སློབ་གྲྭ་དང་སློབ་མ།དགེ་རྒན་གྱི་འཚོ་བ་
དང་གཏན་བྲལ་བྱས། ངོ་མ་ཡིད་སྐྱོ་བ་ཞིག་རེད། ཆེས་མཇུག་མཐའི་
སློབ་ཚན་དེ་གྲོལ་རྗེས། སློབ་མ་རྣམས་ཀྱིས་ང་རང་ཁྱིམ་བར་དུ་སྐྱེལ་
མ་བྱས། དགེ་སློབ་བར་གྱི་གྱེས་ཁ་མའི་འབྲལ་མི་ཕོད་པའི་འཁྲེང་
ཞེན་དེས་ང་ལ་ན་ཟུག་གྲངས་མེད་བྱིན། སྟབས་མི་ལེགས་པ་ཞིག་ལ་
ངའི་བཟའ་ཟླ་ལོ་སྔོན་མར་ཚེ་ལས་འདས། རང་གི་བུ་གཅིག་པུ་དེའང་
ཚེ་ལས་འདས། ད་ཆ་ཞིང་ལས་གཉེར་བཞིན་པའི་ཚ་བོ་གཉིས་ལས་
མེད། ངས་རྒན་གསོ་དངུལ་ལ་བསྟེན་ནས་འཚོ་བ་རོལ་བཞིན་ཡོད།
ཉིན་རྒྱུན་ལས་ཀ་གང་ཡང་བྱེད་རྒྱུ་མེད་སྟབས་ཉིན་མོ་ཧ་ཅང་རིང་
བར་སྣང་། ད་ལྟའི་ངའི་ལས་ཀ་ནི་ཉིན་རྒྱུན་སྔོན་ཆད་ཀྱི་སློབ་གྲྭའི་
སློབ་དེབ་རྣམས་བསྐྱར་ཀློག་བྱེད་རྒྱུ་དང་། རང་གི་སྔོན་ཆད་ཀྱི་ཉིན་ཐོ་
ཀློག་པ། ཡང་ན་གཞན་གྱིས་ང་ལ་བྱིན་པའི་དཔེ་དེབ་ཀློག་པ་བཅས་
ཡིན། ཚང་མ་འདིར་ཡོད”ཅེས་བཤད་བཞིན་དཔེ་སྒྲོམ་ལ་མཛུབ་སྟོན་
བྱས། “འདི་ནི་ངའི་ཟིན་ཐོ་ཡིན། ངའི་མི་ཚེ་གང་བོའི་བྱ་གཞག་མཐའ་
དག་འདིའི་ནང་ན་ཡོད། དེ་ལས་གཞན་ངས་སྤྱི་ཚོགས་འདིར་ཅི་ཡང་
བསྒྲུབ་མ་ཐུབ་་ཟེར།
སྐད་ཆ་བཤད་མཚམས་འདིར་སླེབས་དུས་གློ་བུར་དུ་ཁོང་གི་
མིག་ཟུང་ལ་འཛུམ་ཞིག་རྒྱས་ནས“ངའི་འདིར་དངོས་པོ་ཞིག་ཡོད་
པ་དེས་ཁྱོད་ལ་བསམ་ཡིད་ལས་འདས་པའི་དགའ་སྤྲོ་སྟེར་ངེས”ཟེར་
བཞིན་འཐེན་སྒམ་རིང་བོ་ཞིག་གི་ཁ་ཕྱེ། འཐེན་སྒམ་ནང་དུ་རེ་རེ་
བཞིན་ཟླ་ཚེས་གསལ་བོར་བཀོད་ཡོད་པའི་ཤོག་སྒྲིལ་མང་བོ་ཡོད།
ཤོག་སྒྲིལ་རེ་རེ་སྐུད་པ་ཕྲ་མོ་ཞིག་གིས་དམ་པོར་བསྡམས་ཡོད།
ཁོང་གིས་དེ་དག་ཡར་སློག་མར་སློག་འགའ་བྱས་ནས་དེ་ལས་
ཤོག་སྒྲིལ་སེར་བོ་ཞིག་ཨ་ཕ་ལགས་ལ་སྤྲད། མ་གཞི་དེ་ནི་ཨ་ཕ་
ལགས་ཀྱི་སྐབས་དེའི་སྦྱང་ཚན་ཞིག་ཡིན་ཚོད་འདུག མགོར་མིང་
ཚིག་ཉན་འབྲི། ཨལ་བྷིར་ཋཱོ་བྷོ་ཊྷཱོ་ནཱེ། ༡༨༣༨ལོའི་ཟླ༤ཚེས༣"ཞེས་
བཀོད་ཡོད། འོག་ཏུ་ཨ་ཕ་ལགས་ཀྱི་མགྱོགས་བྲིས་ཡི་གེ་འགའ་
མཐོང་།ཨ་ཕ་ལགས་ཀྱི་གདོང་ལ་འཛུམ་གྱིས་ཁེངས་ནས་རང་གི་བྱིས་
དུས་ཀྱི་ཡི་གེ་འདོན་བཞིན་མིག་ལ་མཆི་མ་འཁྱིལ། ངས་ལམ་སེང་ཁོ་
ལ་ཅི་ཞིག་བྲིས་འདུག་ཅེས་དྲིས།
ཨ་ཕ་ལགས་ང་ལ་འཐམ་ནས་་ཁྱོད་ཀྱིས་འདིར་ལྟོས་དང་།འདི་ནི་
ཁྱོད་ཀྱི་ཨ་མས་དག་བཅོས་བྱས་ཟིན་པ་དག་རེད། མོས་ནམ་རྒྱུན་ང་
ལ་ཞུ་དག་བྱེད། ཆེས་མཐའ་མཇུག་གི་ཡིག་ཕྲེང་དེ་དག་མོས་བྲིས་པ་
རེད། ང་རང་ཐང་ཆད་ནས་གཉིད་ལོག་དུས། མོས་ངའི་ཡིག་གཟུགས་
ལ་ལད་མོ་བྱས་ཏེ་ངའི་ཚབ་ཏུ་བྲིས་པ་རེད”ཅེས་བཤད་བཞིན་ཤོག་
བུའི་སྟེང་ལ་འོ་འགའ་བྱས།
བགྲེས་སོང་གིས་ད་དུང་ཤོག་སྒྲིལ་གཞན་ཞིག་བླངས་ནས“ལྟོས་
དང་། འདི་ཡང་ངས་རྗེས་དྲན་དུ་ཉར་ཚགས་བྱས་པ་ཞིག་ཡིན། སློབ་
སྐབས་རེ་རེ་མཇུག་སྒྲིལ་དུས། ངས་སློབ་མ་ཚོའི་སྦྱོང་དེབ་འགའ་རེ་
བླངས་ནས་ཟླ་ཚེས་གོ་རིམ་ལྟར་ཉར་ཚགས་བྱས་པ་ཡིན། མཚམས་རེར་
ཁ་ཕྱེ་ནས་ལྟ་དུས་འདས་དོན་རྣམས་མེ་ལོང་ངོས་སུ་ཤར་བ་ཇི་བཞིན་
དྲན་ཡོང་། ངས་མིག་གཉིས་བཙུམས་ཏེ་ཕྱིར་དྲན་གྱི་ཀློང་དུ་འཁྱམས།
རྒྱུས་ཡོད་ཀྱི་ངོ་གདོང་རེ་རེ་ངའི་མིག་ལམ་དུ་འཁོར་ཡོང་། ད་ལྟ་ཁོ་ཚོའི་
ཁྲོད་ཀྱི་མི་མང་བོ་ཞིག་ཚེ་ལས་འདས་ཟིན། བཟང་བོ་གསུམ་ལྡན་གྱི་
སློབ་མས་ང་ལ་གཟི་བརྗིད་ཅིག་སྐྱེས་སུ་བཅུག སློབ་མ་སྡུག་ཤོས་ཀྱིས་
ང་ལ་ཕངས་སེམས་ཤིག་སྐྱེས་སུ་བཅུག ཡིན་ཡང་ད་ལྟ་ཕྱིར་འདང་
རེ་བརྒྱབ་ན། སློབ་མ་བཟང་ངན་གང་ཡིན་ཡང་གཅིག་མཚུངས་ཀྱིས་
སྙིང་རྗེ་བོ་འདུག་་ཟེར།
བགྲེས་སོང་མར་ཙོག་པུར་བསྡད་དེ་ཨ་ཕ་ལགས་ཀྱི་ལག་པར་
འཇུས།
ཨ་ཕ་ལགས་དགོད་བཞིན་དུ་ངས་ཆུང་དུས་མ་རབས་པྲ་ཚགས་
བྱས་མྱོང་བ་དྲན་ནམ”ཞེས་དྲིས།
བགྲེས་སོང་ཡང་གད་མོ་ཤོར་ནས་“་གནས་སྐབས་དྲན་གྱི་མི་འདུག
ཡིན་ཡང་དེས་ཁྱེད་ཀྱིས་མ་རབས་པྲ་ཚགས་གཏན་ནས་བྱས་མ་མྱོང་
བ་མི་མཚོན། གང་ལྟར་ཁྱེད་ནི་ལྟ་རྒྱ་མཐོང་རྒྱ་ཆེ་བའི་བྱིས་པ་ཞིག་
ཡིན།ལྷད་མེད་གཤིས་དྲང་གི་བྱིས་པ་ཞིག་ཀྱང་ཡིན། ངས་ད་དུང་དྲན་
གྱིན་འདུགཁྱོད་ཀྱི་ཨ་མས་ཁྱོད་ལ་ཧ་ཅང་གཅེས་པོ་བྱེད། ཁྱེད་རང་བྱ་
བའི་བྲེལ་ཟིང་ཁྲོད་ནས་ཆེད་དུ་ང་ལ་བལྟ་རུ་ཡོང་བར་སེམས་གཏིང་
ནས་བཀའ་དྲིན་ཆེ་་ཟེར།
ཨ་ཕ་ལགས་ཀྱིས་སྤྲོ་སེམས་འཁོལ་བའི་ངང་“དགེན་ལྦེན་སཱེན་ཇཱོ་
ཁི་རཱོ་སཱེ་ཋཱེ། ངས་ད་དུང་ཨ་མ་ལགས་ཀྱིས་ང་རང་ཐེངས་དང་བོར་སློབ་
གྲྭར་བསྐྱལ་དུས་ཀྱི་རྣམ་པ་དྲན་ཡོང་གི་འདུག དེ་དུས་ང་རང་ཐེངས་
དང་བོར་མོ་དང་ཆུ་ཚོད་གཉིས་རིང་གྱེས་བྲལ་བྱུང་བ་ཡིན། རྒྱུས་མེད་
ཀྱི་ངོ་གདོང་མང་བོ་མཐོང་དུས་འཇིག་རྟེན་གཞན་ཞིག་ཏུ་སླེབས་པ་
ལྟ་བུའི་ཚོར་སྣང་བྱིན། ཐེངས་དང་བོར་ཨ་མ་དང་ཁ་བྲལ་བ་དེས་
ང་ལ་སེམས་སྡུག་ཚད་མེད་བྱིན། ཨ་མ་ལགས་ང་ལས་ཀྱང་སེམས་
སྡུག་བཞིན་འདུག ངས་སྐད་འདར་བཞིན་མོ་ལ་གྱེས་བརྡ་བཏང་། མོ་
རང་སྒོ་ཆེན་ལས་ཕྱིར་བུད་སོང་། ངའི་མིག་མཐར་ཡང་བསྐྱར་མཆི་
མ་འཁྱིལ་ནས་སྒེའུ་ཁུང་ལས་མོ་ལ་ལག་བརྡ་བརྒྱབ། སྐབས་དེར།
དགེན་ཁྱེད་ཀྱིས་ང་རང་སློབ་ཁང་ནང་དུ་ཁྲིད། དེ་དུས་ཁྱེད་ཀྱིས་ལག་
པ་གཅིག་རང་གི་བྲང་ཁར་བཞག་འདུག ཚུལ་དེ་ནི་“ང་ལ་ཡིད་ཆེས་
གནོངས། ལྷ་ལྕམ་ལགས”ཞེས་བཤད་བཞིན་པ་དང་མཚུངས། སྐབས་
དེའི་ཁྱེད་ཀྱི་བཟོ་ལྟ་དང་མིག་མདངས་དེ་ལས་ངེད་མ་བུ་གཉིས་ཀྱི་
གྱེས་བྲལ་སྡུག་བསྔལ་ཡོངས་སུ་ཤེས་བཞིན་ཡོད། ཁྱེད་ཀྱི་ལག་པའི་
བཟོ་ལྟ་དེ་ནི་བླ་ན་མེད་པའི་ཁས་ལེན་དམ་བཅའ་ཞིག སྲུང་སྐྱོབ་དང་
བྱམས་བརྩེ།གཅེས་སྐྱོང་བཅས་ཀྱི་དམ་བཅའ་ཞིགདེ་ནས་བཟུང་།དགེན་
ལགས་ཀྱི་སྣང་བརྙན་ནམ་ཡང་ངའི་སེམས་ཀྱི་ཟབ་ས་ན་ཡོད། དེ་
བས་ཐེངས་འདིར་ང་རང་ཆེད་དུ་ཥུའུར་རེན་ནས་ཁྱེད་ལ་བལྟ་རུ་ཡོང་
བ་ཡིན། ངས་ཁྱེད་ལ“སྙིང་ཉེ་བའི་དགེན་ལགས། བཀའ་དྲིན་ཆེ་ཞེས་
བཤད་འདོད་ཟེར།
བགྲེས་སོང་གིས་ཚིག་གཅིག་ཀྱང་མི་སྨྲ་བར་ལག་འདར་བཞིན་
ཨ་ཕ་ལགས་ཀྱི་མགོ་ནས་ཕྲག་པའི་བར་བྱིལ་བྱིལ་བྱས།
སྐབས་དེར། ཨ་ཕ་ལགས་ཀྱིས་བགྲེས་སོང་གི་མལ་ཤག་ལ་མིག་
མྱུལ་ཅིག་བྱས་པ་ན། རྙིང་རལ་དུ་གྱུར་བའི་མལ་ཁྲི་ཞིག སྒེའུ་ཐེམ་
དུ་བག་སོབ་ཅིག་དང་ཟས་སྣུམ་དམ་བེ་གང་བཞག་འདུག ཨ་ཕ་
ལགས་ཀྱི་མིག་ཟུང་ལས“ངའི་སྙིང་ཉེ་བའི་དགེན་ལགས། སློབ་གསོའི་
ལས་དོན་གཉེར་ནས་ལོ་ངོ༦༠འགོར་ནའང་གླ་ཆ་འདི་ཙམ་ལས་མེད་
དམ”ཞེས་བཤད་བཞིན་པ་དང་མཚུངས།
འོན་ཀྱང་བགྲེས་སོང་ལགས་ཁོའི་ཐབས་ཆག་གི་འཚོ་བ་དེར་
ཧ་ཅང་ཡིད་ཚིམ་བཞིན་ཡོད། ཨ་ཕ་ལགས་དང་ཁོང་གཉིས་ཀྱིས་
ངེད་ཚང་གི་གནས་ཚུལ་དང་། སྔོན་ཆད་ཀྱི་ལས་གྲོགས་དང་སློབ་མ་
སོགས་ཀྱི་གནས་ཚུལ་སོགས་ཕན་ཚུན་ཅི་འཕྲོས་མོལ་འཕྲོས་ལབ་
གླེང་བྱས།
མིག་རྡེབ་དབང་ཙམ་གྱི་ཡུན་དུ་ཉིན་གུང་སླེབས་སོང་། ཨ་ཕ་
ལགས་ཀྱིས་བགྲེས་སོང་ཁྲིད་ནས་ཕྱི་རོལ་ཏུ་ཟ་མ་ཟ་རུ་འགྲོ་རྩིས་
བྱས། ཡིན་ཡང་བགྲེས་སོང་གིས་ཏན་ཏན་དང་ལེན་བྱས་མ་སོང་། ཨ་
ཕ་ལགས་ཀྱིས་ཨུ་ཚུགས་མཐར་སྐྱེལ་བྱས་མཐར་བགྲེས་སོང་གིས་ད
གཟོད་་ངའི་ལག་པ་འདི་ལྟར་འདར་བཞིན་ཡོད་པས་ཁྱོད་ཚོར་དཀའ་
ལས་བཟོ་ངེས་ཟེར།
ཨ་ཕ་ལགས་ཀྱིས་“་དགེན་ལགས། ངས་ཁྱེད་ལ་རོགས་པ་བྱེད"ཅེས་
བཤད་པ་ན་ཁོང་གིས་ད་གཟོད་མགོ་བོ་གཡུག་གཡུག་བྱེད་བཞིན་
ཡར་ལངས་བྱུང་།
བགྲེས་སོང་གིས་སྒོ་རྒྱག་ཞོར་་དེ་རིང་གནམ་གཤིས་ཡག་པོ་
འདུག གུས་པར་འོས་པའི་ཊྷཱོ་ནཱེ་ལགས། ཁྱོད་ང་ལས་ཚེ་ཐག་རིང་
ཤས་ཆེ་་ཟེར།
ཨ་ཕ་ལགས་ཀྱིས་བགྲེས་སོང་བསྐྱོར་བ་དང་ང་བགྲེས་སོང་གི་
ལག་མགོར་འཐམ་ནས་ལྷན་ཅིག་ཁྲོམ་དུ་ཕྱིན། ལམ་དུ་བ་ཕྱུགས་
དེད་པའི་བུ་མོ་རྐང་རྗེན་གཉིས་དང་འབྲས་སོག་ཁུར་བའི་བུ་ཆུང་
ཞིག་མཐོང་། བགྲེས་སོང་གིས་ཁོ་ཚོ་ནི་ཉེ་འགྲམ་གྱི་སློབ་གྲྭའི་ལོ་རིམ་
གསུམ་པའི་སློབ་མ་ཡིན་པ་དང་། སྔ་དྲོར་ཁོ་ཚོས་སྒོ་ཕྱུགས་རྣམས་
ཕྱུགས་རར་དེད་པ་དང་དེ་རྗེས་རྐང་རྗེན་དུ་ཞིང་ནང་ལ་སོང་ནས་རྨོ་
འདེབས་པར་བྱེད། དུས་ཚོད་ཉིན་གུང་ལོན་ནའང་། ངས་ཁོ་གསུམ་
ལས་ཉེ་འཁོར་དུ་མི་གཅིག་ཀྱང་མཐོང་མ་སོང་།
སྐར་ཆ་ཁ་ཤས་ཀྱི་རྗེས་སུ་ང་ཚོ་ཟས་ཁང་ཞིག་ཏུ་སླེབས་ཏེ་ཅོག་
རྩེ་ཆེན་པོ་ཞིག་གི་གམ་དུ་བསྡད། བགྲེས་སོང་ལགས་ང་ཚོའི་དཀྱིལ་
དུ་བསྡད་དེ་གུང་ཟས་བཟའ་མགོ་བརྩམས། ཟས་ཁང་དེ་ཧ་ཅང་ལྷིང་
ཞིང་འཇགས་པ་དབེན་འཇམ་སེ་ཡོད་པས་དགེ་སྒྲུབ་བྱེད་སའི་ལྷ་ཁང་
ཞིག་དང་འདྲ།
བགྲེས་སོང་ལགས་དགའ་སྤྲོ་ཚད་མེད་སྐྱེས་བཞིན་ཡོད། ཐོལ་
བྱུང་གི་དགའ་སྤྲོ་དེའི་དབང་གིས་ཁོང་གི་ལག་པ་སྔར་ལས་འདར་
བཞིན་འདུག་པས། ཟ་མ་བཞེས་སྐབས་ཧ་ཅང་ཁག་པོ་བྱུང་། ཨ་ཕ་
ལགས་ཀྱིས་ཁོའི་ཚབ་ཏུ་ཤ་དང་བག་སོབ་གཏུབ་པ་དང༌། ཞོར་ཟས་
ཁོའི་ཟས་སྡེར་ནང་འཇོག་པ་སོགས་བྱས། ཤ་ཁུ་འཐུང་བདེ་བའི་ཆེད་
ཇ་ཕོར་ནང་བླུགས་ཏེ་ཁོང་ལ་འཐུང་དུ་བཅུག བགྲེས་སོང་གིས་ལབ
གླེང་བྱེད་མགོ་བརྩམས་སོང་། ཁོང་གིས་སྔོན་ཆད་རང་ཉིད་ཀྱིས་
བཀླགས་མྱོང་བའི་དཔེ་ཆ་དང་། ད་ལྟའི་སློབ་གསོའི་གནས་བབ། ཉེ
བའི་ལོ་འགའི་ཆབ་སྲིད་སོགས་གླེང་བྱུང་། དེ་མིན་ཁོང་གིས་ད་དུང་
མགོ་ཁྲིད་ཀྱིས་ཁོང་ལ་བསྟོད་བསྔགས་བྱས་པ་སོགས་ཀྱང་གླེང་ནས
བཤད་ཚར་རྒྱུ་མི་འདུག ཁོང་ཉིད་སྤྲོ་སེམས་རབ་ཏུ་རྒྱས་པའི་དབང་
གིས་ངོ་མདོག་སྔར་ལས་དམར་པོར་གྱུར་ཡོད་པ་དང་། གད་མོ་དགོད་
དུས་ན་གཞོན་ཞིག་དང་ཡང་འདྲ།
ཨ་ཕ་ལགས་ཀྱིས་ནམ་རྒྱུན་ང་ལ་ལྟ་སྐབས་ཀྱི་གདོང་གི་རྣམ་
འགྱུར་དེས་འཛུམ་གྱི་ལེར་བགྲེས་སོང་ལ་ཅེར་འདུགདེ་ནས་ཡང་མགོ་
མར་སྒུར་ནས་ཅི་ཞིག་ལ་འདང་རྒྱག་པར་བྱེད།
བགྲེས་སོང་གིས་སེམས་ཆུང་མ་བྱས་པར་ཝུ་ཆང་ལྭ་བའི་སྟེང་
དུ་གཏོར། ཨ་ཕ་ལགས་ཀྱིས་ལམ་སེང་གཙང་མར་ཕྱིས་རྗེས་ཡང་
ཁོང་ལ་ཝུ་ཆང་ཕུལ། བགྲེས་སོང་གིས་འཛུམ་དམུལ་དམུལ་བྱེད་
བཞིན་དགོངས་པ་མ་ཚོམས། དགོངས་པ་མ་ཚོམས་ཟེར། ཁོང་གིས་
ཆང་ཕོར་ཡར་བཏེགས་ནས་གཟབ་ནན་ངང་་ཁྱོད་དང་ཁྱོད་ཀྱི་ཁྱིམ་
མིའི་བདེ་ཐང་གི་ཆེད། ཁྱོད་ཀྱི་ཕ་མ་གཉིས་ཀར་རྗེས་དྲན་གྱི་ཚུལ་དུ།
ཞབས་དག་་ཟེར།
ཨ་ཕ་ལགས་ཀྱིས་ཀྱང་ཆང་ཕོར་ཡར་བཏེགས་ནས“དགེན་
ལགས། ཁྱེད་ཀྱི་སྐུ་ལ་ན་ཚ་མེད་པའི་སྨོན་ལམ་འདེབས་་ཟེར། ཟ་ཁང་
གི་སྦྱིན་བདག་དང་ཞབས་ཕྱི་བ་གྲུ་ཟུར་ཞིག་ཏུ་འགྲེང་ནས་འཛུམ་
དམུལ་དམུལ་བྱེད། ཞིང་གྲོང་གི་དགེ་རྒན་ཞིག་ལ་འདི་ལྟ་བུའི་གོང་
་ཐོབ་པར་སེམས་འགུལ་ཐེབས་བཞིན་ཡོད།བཀུར་
གུང་ཟས་ཀྱི་རྗེས་སུ་ཕྱི་དྲོའི་ཆུ་ཚོད་གཉིས་ལྷག་ལ་སླེབས་འདུག
བགྲེས་སོང་གིས་ང་ཚོ་མེ་འཁོར་ས་ཚིགས་སུ་བསྐྱལ་འདོད། སྔར་
བཞིན་ཨ་ཕ་ལགས་ཀྱིས་བགྲེས་སོང་བསྐྱོར་བ་དང་ངས་བགྲེས་སོང་
གི་ལག་འཁར་འཛིན་ཞོར་ཁོང་གི་ལག་མགོར་འཐམ་སྟེ་སོང་། ཁྲོམ་
ལམ་དུ་མི་མང་བོ་ཞིག་གིས་འགྲོ་མཚམས་བཞག་སྟེ་བགྲེས་སོང་ལ་
ཁམས་བདེ་ཞུས། ང་ཚོ་སྒེའུ་ཁུང་ཞིག་བརྒྱུད་ནས་འགྲོ་དུས་དེ་ལས་
བྱིས་པ་མང་བོས་ཡི་གེ་ཀློག་འདོན་བྱེད་པའི་སྒྲ་མཆེད་ཡོང་། བགྲེས་
སོང་གིས་འགྲོ་མཚམས་བཞག་ནས་ཡིད་སྐྱོ་བའི་ངང་“ངས་ཧ་ཅང་
དགའ་གུས་བྱེད་བཞིན་པའི་པོ་ཏིས་ཉིས། ནམ་ཞར་སློབ་ཕྲུག་ཚོའི་དཔེ་
ཆ་ཀློག་འདོན་གྱི་སྒྲ་ཐོས་ཐེངས་རེར། ང་ནམ་ཡང་ཕྱིར་སློབ་གྲྭར་ལོག་
མི་ཐུབ་པ་དྲན་ཡོང་ནས་སེམས་སུ་ན་ཟུག་གྲངས་མེད་སྐྱེས་ཡོང་། ཏག་
ཏག་ལོ་རྒན༦༠རིང་ང་ཀློག་འདོན་གྱི་རོལ་དབྱངས་དེར་འབྲལ་མྱོང་
མེད་པས། དེར་འབྲལ་ཐབས་མེད་པའི་བརྩེ་བ་ཟབ་མོ་ཆགས་འདུག
ད་ལྟ་ང་ལ་རང་གི་ཁྱིམ་ཚང་མི་འདུག བུ་ཕྲུག་ཀྱང་མི་འདུག”
“མིན། དགེན་ལགས།འཛམ་གླིང་གི་ཡུལ་ཕྱོགས་སོ་སོ་ན་ཁྱེད་ལ་
ང་ལྟ་བུའི་བུ་ཕྲུག་མང་བོ་ཡོད། ཁོ་ཚོས་ང་ནང་བཞིན་ནམ་རྒྱུན་ཁྱོད་
དྲན་བཞིན་ཡོད་”
“མིན། མིན། ང་ལ་ད་ལྟ་སློབ་གྲྭ་མེད།བུ་ཕྲུག་མེད།རྒྱབ་ཁེན་སའི་
བུ་ཕྲུག་ཅིག་མེད་པས་མུ་མཐུད་དུ་ཚེ་མཐའ་འཁྱོལ་དཀའ་
“དེ་འདྲ་མ་གསུངས། དེ་ལྟར་མ་བསམ། སྐུ་ཉིད་ཀྱིས་རང་གི་མི་ཚེ་
གང་བོ་རླབས་ཆེན་གྱི་བྱ་གཞག་ལ་ཕུལ་ཟིན”བགྲེས་སོང་གི་དུང་ལྟར་
དཀར་བའི་མགོ་བོ་དེ་ཨ་ཕ་ལགས་ཀྱི་ཕྲག་པར་བསྙེས་པ་དང་། ངའི་
ལག་པར་དམ་པོར་འཐམ། མེ་འཁོར་ས་ཚིགས་སུ་སླེབས་དུས། ཏག་
ཏག་མེ་འཁོར་ཤར་གཏོང་བྱེད་ལ་ཉེ།
ཨ་ཕ་ལགས་ཀྱིས་བགྲེས་སོང་གི་འགྲམ་པར་འོ་བྱེད་བཞིན“བདེ་
མོ་བྱོས།སླར་ཡང་མཇལ”ཟེར།
བགྲེས་སོང་གིས་ཨ་ཕ་ལགས་ཀྱི་ལག་པ་རང་གི་བྲང་ཁར་གླན་
ནས“བདེ་མོ་བྱོས། བཀའ་དྲིན་ཆེ།སླར་ཡང་མཇལ་
ངས་བགྲེས་སོང་གི་གདོང་ལ་འོ་ཞིག་བྱེད་དུས་ཁོང་གི་གདོང་
ཡོངས་མིག་ཆུས་བརླན་འདུག ཨ་ཕ་ལགས་ཀྱིས་ང་རང་མེ་འཁོར་
ནང་དུ་འཕུལ་རྒྱག་ཅིག་བྱས་ཏེ་འཕྲལ་མར་བགྲེས་སོང་གི་ལག་
འཁར་ཚུར་བླངས་པ་དང་། རང་ཉིད་ཀྱི་མིང་བརྐོས་ཡོད་པའི་དངུལ་
མགོ་ཅན་གྱི་རྒྱས་སྤྲོས་ལག་འཁར་དེ་བགྲེས་སོང་ལ་བྱིན་ཏེ་འདི་ནི་
ངའི་དྲན་རྟེན་ཙམ་ཡིན་ཟེར།
བགྲེས་སོང་གིས་དེ་དང་ལེན་བྱེད་མ་འདོད་པར་ཕྱིར་སྟེར་བསམ་
དུས་ཨ་ཕ་ལགས་ལམ་སེང་ཁ་ཕྱིར་འཁོར་ནས་མེ་འཁོར་ནང་བུད་པ་
དང་སྒོ་ཡང་བརྒྱབ་སོང་།
“སྙིང་ཉེ་བའི་དགེན་ལགས། སླར་ཡང་མཇལ་
“སླར་ཡང་མཇལ། ངའི་བུ་ཕྲུག"སྐབས་དེར་མེ་འཁོར་གཏོང་མགོ་
ཚུགས་སོང་།
“ཁྱེད་ཚོས་རྒན་པོ་སྤྲང་རྒན་ང་ལ་སེམས་གསོ་ལེགས་པོ་བཏང་
བྱུང་།དཀོན་མཆོག་གིས་ཁྱེད་ཚོར་མགོན་སྐྱབས་གནང་བར་སྨོན”
ཨ་ཕ་ལགས་ཀྱིས་སྤྲོ་སེམས་འཁོལ་བའི་ངང་་ང་ཚོ་རྗེས་སུ་
མཇལ་ཡོང་་ཞེས་བཤད།
ཡིན་ཡང་བགྲེས་སོང་གིས་མགོ་བོ་གཡུག་གཡུག་བྱེད་བཞིན་
ཡོད། དེ་ནི“ཕྱིས་སུ་ལྷན་འཛོམས་གོ་སྐབས་ཡོད་རྒྱུ་མ་རེད"ཅེས་བཤད་
བཞིན་པ་དང་འདྲ།
ཨ་ཕ་ལགས་ཀྱིས་ཡང་དང་བསྐྱར་དུ་རྗེས་སུ་སླར་ཡང་མཇལ་
ངེས།ཡང་བསྐྱར་འཛོམ་ཡོང་ཞེས་བཤད།
བགྲེས་སོང་གིས་འདར་བཞིན་པའི་ལག་པ་མཐོན་པོར་བཀྱགས་
ནས་ནམ་མཁའ་སྟོན་བཞིན“དེ་གར་མཇལ་ཡོང"ཟེར།
དར་ཅིག་འགོར་རྗེས། མཐོན་པོར་བཀྱགས་པའི་ལག་པ་དེའང་
རིམ་བཞིན་མཐོང་ལམ་ལས་ཡལ།
མེ་སྐྱོན།
དེ་རིང་ཞོགས་པར།ངས《 ཨ་ཕི་ནཱའེན་ཟི་ནས་ཨེན་ཊྷེ་ཟི་བར》
ཞེས་པའི་སྒྲུང་གཏམ་དེ་བཤུས་ཚར་རྗེས། དགེན་ལགས་ཀྱིས་ང་ཚོར་
བཀོད་སྒྲིག་བྱས་པའི་རྩོམ་ཡིག་གི་བརྗོད་གཞིར་བསམ་བློ་གཏོང་
དུས།གློ་བུར་དུ་སྐས་ཐེམ་ལས་རྒྱུན་ལྡན་མིན་པའི་གྲགས་འགུལ་ཞིག་
འདུགདར་ཅིག་འགོར་རྗེས།མེ་གསོད་རུ་མི་གཉིས་རྒྱུགས་ཡོང་སྟེ་ངེད་
ཚང་གི་མེ་ཐབ་དང་དུ་ཁུང་ལ་ཞིབ་བཤེར་བྱེད་དགོས་ཟེར། རྒྱུ་མཚན་
ནི་ཁོ་ཚོས་ཁང་ཀླད་ཅིག་མེར་ཤོར་བ་མཐོང་བ་དང་ཡིན་ཡང་སུ་ཚང་
གི་ཡིན་པ་མི་ཤེས་ཟེར།
ངའི་ཨ་ཕ་ལགས་ཀྱིས“ཞིབ་བཤེར་གནང་རོགས”ཟེར། མེར་ཤོར་
བ་ངེད་ཚང་མིན་མོད་ཀྱང་། ཁོ་ཚོས་ངེད་ཚང་གི་ཁང་བའི་གྲུ་ཟུར་རེ་
རེར་སེམས་ཞིབ་མོས་བརྟག་བཤེར་བྱས་པ་དང་། རྣ་བ་གྱང་ངོས་སུ་
གླན་ཏེ་སེམས་ཞིབ་མོས་གྲགས་འགུལ་ལ་ཉན།
ཁོ་ཚོས་ཁང་བའི་ནང་ཞིབ་བཤེར་བྱེད་དུས། ཨ་ཕ་ལགས་
ཀྱིས་“ཨེན་རེ་ཁོའོ། འདི་ཏག་ཏག་ཁྱོད་ཀྱི་རྩོམ་འབྲི་རྒྱུ་ཆར་འཚམ་
འདུག མེ་གསོད་རུ་མི་མིང་། ཁྱོད་ཀྱིས་ངས་གཤམ་ནས་བཤད་པ་
མཐའ་དག་བྲིས་ཆོག"ཟེར།
“ལོ་གཉིས་སྔོན་གྱི་མཚན་མོ་ཞིག་ལ། ང་རང་བྷལ་བྷོ་ཟློས་གར་
ཁང་ནས་ཐོན་ཏེ། རཱོ་མཱ་ཁྲོམ་ལམ་བརྒྱུད་སྐབས་མེ་སྐྱོན་ཤོར་བ་མཐོང་
བྱུང་། དེ་གར་མི་མང་བོ་རུབ་སྟེ་ལྟ་བཞིན་འདུག ཁང་མིག་ཅིག་ལ་
མེ་ཤོར་ནས་སྒེའུ་ཁུང་དང་ཁང་ཀླད་ནས་དུ་བ་སྔོ་ལྷོག་ལྷོག་འཕྱུར་
བཞིན་འདུག སྐྱེས་པ་དང་བུད་མེད་མང་བོ་ཞིག་སྒེའུ་ཁུང་ཁར་འཚང་
བ་དང་དེ་ནས་ཡང་འུ་ཐུག་སྟེ་ཕྱིར་བྲོས་ཡོང་། ཁོ་ཚོས་སྐད་མཐོན་
པོས་སྨྲེ་ངག་འདོན་བཞིན་ཡོད། སྒོ་འགྲམ་དུ་མི་མང་བོ་འཚང་ཁ་ཤིག
ཤིག་གིས་རུབ་ནས་མགྲིན་གཅིག་ཏུ་“ཁོ་ཚོ་གསོན་པོར་མེས་འཚིག་རྒྱུ་
རེད། མེ་གསོད་རུ་མི་མིང་། མྱུར་དུ་སྲོག་སྐྱོབ”ཅེས་བོས། སྐབས་དེར་
ཤིང་རྟ་ཞིག་སླེབས་བྱུང་། དེ་ལས་མེ་གསོད་རུ་མི་བཞི་མར་བབས་ཏེ་
ལམ་སེང་ཁང་བའི་ནང་མཆོང་སོང་། ཁོ་ཚོ་ནང་དུ་རྒྱུགས་ནས་བལྟས་
པ་ན་སྐྱི་གཡའ་བའི་དོན་ཞིག་མཐོང་སོང་། བུད་མེད་ཅིག་ཁང་ཐོག་
གསུམ་པའི་སྒེའུ་ཁུང་ཁའི་ཉི་ཁྱམས་ལ་འཐམ་ནས་བྲེད་སྐད་རྒྱག་
བཞིན་ཡོད། མོ་རང་སྒེའུ་ཁུང་ལས་མར་འབབ་འདོད། དེ་ལྟར་མོའི་
ལུས་པོ་བར་སྣང་དུ་དཔྱངས་ནས་འདུག ཁང་བ་ལས་མཆེད་པའི་
མེ་ལྕེ་ཡིས་མོའི་མགོ་བོ་འཚིག་ལ་ཉེ། མེ་གསོད་རུ་མི་ཚོས་ཐོག་ཁང་
གསུམ་པའི་གྱང་བརྟོལ་ནས་ཁང་བའི་ནང་མཆོང་། མི་ཚོགས་བརྒྱ་
ཕྲག་འགས་སྐད་མཐོན་པོས་ཁོ་ཚོར་གསལ་འདེབས་བྱེད་བཞིན་ཡོད།
“ཐོག་ཁང་གསུམ་པར་ཡོད།ཐོག་ཁང་གསུམ་པར་ཡོད་ཟེར།
“ཁོ་ཚོས་སྐྱི་གཡའ་བའི་རྣམ་པ་ཞིག་མཐོང་། ཁང་བའི་གདུང་
མ་འགྱེལ་ནས་བར་ཁྱམས་སུ་དབུགས་འགག་པར་བྱེད་པའི་དུ་སྨུག་
གིས་ཁེངས་འདུགམི་ཡོད་པའི་ཁང་མིག་དེའི་ནང་འགྲོ་དགོས་ན་ཁང་
ཀླད་བརྒྱུད་ནས་འགྲོ་བ་ལས་ལམ་གཞན་མེད། དེ་བས་ཁོ་ཚོ་ལམ་
སེང་ཁང་ཀླད་དུ་མཆོང་། དར་ཅིག་འགོར་རྗེས། དུ་སྨུག་ལས་ནག་ཐོ་
ཐོར་གྱུར་བའི་མི་ཞིག་མཐོང་ཡོང་། དེ་ནི་ཆེས་སྔོན་མར་འབྱོར་བའི་
མེ་གསོད་རུ་མི་ཡི་རུ་དཔོན་རེད། ཡིན་ཡང་ཁང་ཀླད་བརྒྱུད་ནས་མེ་
ཤོར་བའི་ཁང་མིག་དེའི་ནང་འགྲོ་དགོས་ན་ངེས་པར་དུ་ཁང་ཀླད་ཀྱི་
དཀར་ཁུང་དང་ཕིབས་འོག་གི་ཆུ་གདུང་བརྒྱུད་ནས་འགྲོ་དགོས། ག་
ས་གང་དུ་མེ་ལྕེ་དང་དུ་སྨུག་གིས་ཁེངས་ཡོད་པས་བར་སྟོང་ཆུང་ཆུང་
འདི་ཙམ་ལས་མེད། ད་དུང་ཁ་བ་བབས་ནས་དར་ཆགས་ཡོད་སའང་
འདུག་པས་ལག་པ་འཐམ་སའི་གནས་ཤིག་ཀྱང་དངོས་གནས་མི་
འདུག
མི་ཚོགས་ཀྱིས་ཁོ་དེ་ག་བརྒྱུད་ནས་འགྲོ་མི་ཕོད་ཅེས་འུར་
བརྒྱབ།
“རུ་དཔོན་དེ་ཁང་ཀླད་བརྒྱུད་ནས་མདུན་དུ་སོང་། མི་ཚང་མ་
འདར་སིག་སིག་བྱེད། དབུགས་སྒྲིམ་ནས་ཁོ་ལ་ཅེར་འདུག ཁོ་རང་
བདེ་ལེགས་ངང་ཉེན་ཁའི་གནས་དེ་བརྒྱུད་ནས་བུད་སོང་། མི་མང་
གིས་དགའ་འབོད་བྱས་ཤིང་ཐལ་མོ་བརྡབས་སོང་། རུ་དཔོན་གྱིས་སྟ་
རེ་བཟུང་ནས་ཤུགས་ཀྱིས་ཁང་བའི་གདུང་མ་དང་། རྫ་ལེབ་སོགས་
གཏོར་ཏེ་ཁང་བའི་ནང་འགྲོ་སའི་ཁུང་བུ་ཞིག་བརྟོལ།" སྐབས་དེར།
བུད་མེད་དེ་ད་དུང་སྒེའུ་ཁུང་ཕྱི་རོལ་ཏུ་དཔྱངས་ཡོད། མོའི་མགོ་ཐོག་
གི་མེ་ལྕེ་སྔར་ལས་ཇེ་དྲག་ཏུ་ཕྱིན།མོ་རང་སར་ལྷུང་ལ་ཉེ།
“རུ་དཔོན་ལགས་ཁང་ཀླད་ཀྱི་དོང་དེ་ལས་ནང་དུ་ཕྱིན། རུ་མི་
གཞན་རྣམས་ཀྱང་ཁོའི་རྗེས་བསྙེགས་ནས་སོང་།” སྐབས་དེར། ད་སོ་
མར་དབོར་འདྲེན་བྱས་ནས་ཡོང་བའི་སྐས་ཐེམ་རིང་བོ་ཞིག་ཀྱང་མེ་
ལྕེ་དྲག་ཏུ་འབར་བཞིན་པའི་སྒེའུ་ཁུང་ཁར་གཟས་ནས་བཞག་འདུག
ཡིན་ཡང་ཡོད་ཚད་འཕྱི་དྲགས་སོང་།
མི་མང་གིས“་ད་ནི་མི་གཅིག་ཀྱང་ཐར་ཐབས་མི་འདུག མེ་གསོད་
རུ་མི་ཡང་ཐར་ཐབས་མི་འདུག ད་ནི་ཚར་སོང་། ཁོ་ཚོ་ཚང་མ་འཆི་
ངེས”ཞེས་འུར་བརྒྱབ།
གློ་བུར་དུ། རུ་དཔོན་ལགས་ཉི་ཁྱམས་ཡོད་པའི་སྒེའུ་ཁུང་དེའི་
ཁར་འབྱོར་བྱུང་། མེ་ལྕེའི་འབར་འོད་ཁྲོད་ཁོ་རང་གསལ་གྱི་ལེར་
མངོན། ཁོས་ལག་གཉིས་ཀྱིས་བུད་མེད་དེ་བཟུང་ནས་མོ་རང་ཕྱིར་
ཁང་བའི་ནང་བཞག
“མི་མང་གི་དགའ་འབོད་གནམ་ས་འགད་ལ་ཁད་བྱེད་
*ད་དུང་མི་གཞན་པ་རྣམས་ཇི་ལྟར་བྱ། ཁོ་ཚོ་ཇི་ལྟར་མར་འབབ་
དགོས། སྒེའུ་ཁུང་འགྲམ་གྱི་སྐས་ཐེམ་ཁོ་ཚོ་དང་བར་ཐག་རིང་དྲགས་
པས་རེག་ཐབས་མི་འདུག”
མི་རྣམས་ཀྱིས་ཚ་ཚ་འུར་འུར་ངང་ཕན་ཚུན་ལབ་གླེང་བྱེད་དུས།
མེ་གསོད་རུ་མི་ཞིག་སྒེའུ་ཁུང་ཁར་འཛེགས་ཡོང་ནས་རྐང་བ་གཡོན་
པ་སྒེའུ་ཁུང་སྟེང་སྤོས་པ་དང་རྐང་བ་གཡས་པ་སྐས་ཐེམ་སྟེང་སྤོས།
ཁང་བའི་ནང་གི་མེ་གསོད་རུ་མིས་ནང་གི་མི་ཚོ་རེ་རེ་བཞིན་ཁོའི་
སྡུན་སར་བསྐྱལ། དེ་ལྟར་ཁོས་མི་རེ་རེ་བཞིན་འོག་ནས་ཐོན་པའི་རུ་
མི་དེར་སྤྲད་པ་དང་། འོག་གི་རུ་མི་དེས་ཀྱང་ཁོའི་ཞོལ་གྱི་རུ་མི་དེར
སྤྲད།
དང་བོར་ཐོན་མཁན་དེ་ནི་ད་གིན་བར་སྣང་དུ་ཡུན་རིང་དཔྱངས་
པའི་བུད་མེད་དེ་ཡིན་པ་དང་། དེའི་འཕྲོར་བུད་མེད་གཞན་ཞིག ཆེས་
མཐའ་མ་དེ་ནི་བགྲེས་སོང་ཞིག་རེད། མང་ཚོགས་ཚང་མ་མར་སླེབས་
ཚར་རྗེས། མེ་གསོད་རུ་མི་ཚོ་ཡང་རེ་རེ་བཞིན་མར་ཐོན་ཡོང་། ཆེས་
མཐའ་མར་ཡོང་མཁན་དེ་ནི་ད་གིན་ཆེས་སྔོན་མར་འགྲོ་མཁན་གྱི་
རུ་དཔོན་དེ་རེད། ཁོ་ཚོ་མར་འབབ་དུས། མང་ཚོགས་ཀྱི་ཐལ་མོ་རྡེབ་
སྒྲས་ཁོ་ཚོར་བསུ་མ་བྱས། སྒོས་སུ་ད་གིན་རང་སྲོག་ལ་མ་འཛེམ་
པར་ཉེན་ཁ་ཆེན་པོ་བརྒྱུད་པའི་རུ་དཔོན་དེ་མར་འབྱོར་དུས། གཡུལ་
འཐབ་ལས་རྒྱལ་བའི་དམག་དཔོན་ཞིག་ལ་བསུ་བ་བྱེད་པ་ལྟར་མང་
ཚོགས་ཀྱི་ཐལ་མོ་རྡེབ་སྒྲ་དང་དགའ་འབོད་འབྲུག་སྒྲ་ལྡིར་བ་ལྟར་བྱེད་པ་
དང་།སེམས་སུ་གོང་བཀུར་དང་བཀའ་དྲིན་ཚད་མེད་སྐྱེས་བཞིན་ཡོད།
སྐར་མ་འགའི་ཡུན་ལ། དེ་སྔོན་གྲགས་མེད་ཚོར་མེད་ཡིན་པའི་ཁོའི་
མིང་དེ….གྷུའུའེ་སེབ་ཕཱེ་རོའོ་བྷེ་ནཱའོ། སྐད་ཅིག་ཙམ་ལ་གཅིག་ནས་
གཅིག་བརྒྱུད་དེ་མི་སྟོང་ཕྲག་མང་བོས་གླེང་བཞིན་འདུག
“ཁྱོད་ཀྱིས་ཨེ་ཤེས། དེ་ལ་ནི་སྙིང་སྟོབས་ཟེར། སེམས་པའི་གཏིང་
རིམ་ནས་བརྡོལ་བའི་སྙིང་སྟོབས། གཡོ་འགུལ་དང་འགྱུར་བ་མེད་པའི་
སྙིང་སྟོབས། ཉེན་ཁར་འཕྲད་པའི་མི་རྣམས་ཀྱི་འབོད་སྐད་ཐོས་མ་ཐག
སྙིང་སྟོབས་འདིའི་རིགས་ནི་གློག་འོད་བཞིན་མཆེས་ཡོང་། ཉིན་འགའ་
ཡི་རྗེས་སུ། ངས་ཁྱོད་ཁྲིད་ནས་མེ་གསོད་རུ་མིའི་དངོས་སྦྱོང་ལ་བལྟ་རུ་
འགྲོ། དེ་གར་རུ་དཔོན་རོའོ་བྷེན་ནོའོ་ཡང་མཐོང་ཐུབ། ཁྱོད་ཀྱིས་ཁོ་
ངོ་ཤེས་ན་འདོད་ཡོད། ཨེ་རེད་ངས་ཁོ་དང་ངོ་ཤེས་བསྒྲིག་འདོད་ཅེས་
བཤད་པ་ཡིན།
ཨ་ཕ་ལགས་ཀྱིས“ཁོ་རེད་་ཟེར།
ང་མྱུར་དུ་ཁ་ཕྱིར་འཁོར་ནས་བལྟ་དུས། ཏག་ཏག་མེ་གསོད་རུ་མི་
གཉིས་སྒོ་ཁར་འགྲོ་བཞིན་འདུག
ཨ་ཕ་ལགས་ཀྱིས་གཟུགས་ཐུང་བའི་རུ་མི་དེ་བསྟན་ནས་མྱུར་དུ་
རུ་དཔོན་རོའོ་བྷེན་ནོའོ་ལ་ལག་འཇུ་བྱོས་ཟེར།
རུ་དཔོན་གྱིས་འགྲོ་མཚམས་བཞག་ནས་ལག་པ་ཚུར་བརྐྱངས་
བྱུང་། ངས་ཤུགས་ཀྱིས་ཁོ་ལ་ལག་འཇུ་ཞིག་བྱས་པ་ཡིན། དེ་ནས་ཁོང་
གིས་གུས་འདུད་ཅིག་ཞུས་རྗེས་ཕྱིན་སོང་།
༦ཨ་ཕ་ལགས་ཀྱིས་་དོན་འདི་ནམ་ཡང་ཡིད་ལ་ཟུངས” “རྒྱུ་མཚན་
ནི་ཁྱོད་ཀྱི་མི་ཚེ་གང་བོར་ལག་འཇུ་བྱས་མྱོང་བའི་ལག་པ་སྟོང་ཕྲག་
མང་བོའི་ཁྲོད།ཁོ་ལྟ་བུའི་མི་རིན་ཐང་ཅན་ཧ་ཅང་དཀོན"ཟེར།
ཨ་ཕི་ནཱའེན་ཟི་ནས་ཨེན་ཊྷེ་ཟི་བར།
ལོ་མང་བོ་ཞིག་གི་ཡར་སྔོན་དུ། ལྗེ་ནོའོ་ཝའི་ན་ཆུང་ལོ་བཅུ་
གསུམ་ཅན་ཞིག་རང་གཅིག་པུར་ཨེ་ཋི་ལེ་ནས་མེ་གླིང་ལྷོ་མར་རང
གི་ཨ་མ་འཚོལ་དུ་ཕྱིན། ཁོའི་ཨ་ཕ་ནི་བཟོ་བ་ཞིག་ཡིན།
ལོ་གཉིས་ཀྱི་སྔོན་དུ་ཁོ་ཚང་ལ་བྱུར་ཆགས་རྐྱེན་ངན་མང་བོ་བྱུང་
ནས་འཚོ་བ་དབུལ་ཞིང་ཕོངས་པར་གྱུར་ཏེ་ཕྱི་ནས་བུ་ལོན་མང་བོ་
གཡར། དེ་བས་ཁོའི་ཨ་མ་ཨཱར་ལྗེན་ཋེ་ན་གུང་ཁྲན་རིང་ལུགས་ཀྱི་
རྒྱལ་ས་བྷེ་ཝའེ་ཊཱོ་སི་ཨེར་རི་སིའི་ཁྱིམ་ཚང་ཕྱུག་པོ་ཞིག་གི་གཡོག་
མོར་ཕྱིན། མོས་ལས་ཀར་ཧུར་ཐག་བྱས་ཏེ་དུས་ཡུན་ཐུང་ངུའི་ནང་
བུ་ལོན་རྣམས་ཕྱིར་སྤྲོད་དགོས་སྙམ་ཡོད། དུས་སྐབས་དེར། བུད་མེད་
སྙིང་སྟོབས་ཅན་མང་བོ་ཞིག་ཨེ་ཋི་ལེ་ནས་མེ་གླིང་ལྷོ་མར་ལས་ཀ་
འཚོལ་དུ་འགྲོ་བ་རྒྱུན་ཆགས་སུ་གྱུར་ཡོད། ས་དེ་གའི་ལས་ཀའི་གླ་ཆ་
མཐོ་བས་བུད་མེད་མང་བོ་དེ་ལྟར་ས་ཐག་རིང་བོའི་དཀའ་སྡུག་ལ་མ་
འཛེམ་པར་ཕྱོགས་སོ་སོ་ནས་སླེབས་ཡོང་། ལོ་འགའི་ནང་། ལུས་ལ་
སྒོར་སྟོང་ཕྲག་འགའ་བསགས་ནས་གཟི་བརྗིད་ལྡན་པའི་ངང་ཕྱིར་ཕ་
ཡུལ་དུ་ལོག་ན་སྙམ་ཡོད། སྙིང་རྗེ་ཡུལ་དུ་གྱུར་བའི་ཨ་མ་འདི་སོ་སོར་
ལོ༡༨དང༡༡ཡིན་པའི་བུ་ཕྲུག་དང་ཁ་འབྲལ་དུས། སེམས་ཧ་ཅང་སྡུག་
པོ་བྱུང་ནས་མིག་ཆུ་ཕྲུམ་ཕྲུམ་བཞུར། ཡིན་ཡང་མཐར་བློ་སྤོབས་ཆེན་
པོས་ལས་ཀ་འཚོལ་དུ་འགྲོ་བའི་སེམས་ཐག་བཅད།
མོ་རང་བདེ་འཇགས་ངང་བྷེ་ཝའེ་ཇཱོ་སི་ཨེར་རི་སི་ལ་འབྱོར་རྗེས།
ལྗེ་ནོའོ་ཝའི་ཚོང་ཁང་གི་ཚོང་བདག་སྟེ་མོའི་ཁྱོ་གའི་གཅེན་པོ་ཞིག་
གི་ངོ་སྤྲོད་བརྒྱུད། མོས་མཐོ་རིམ་སྤྱི་ཚོགས་ཀྱི་ཨཱར་ལྗེན་ཋེ་ན་ཁྱིམ་
རྒྱུད་ཚང་རྙེད། དེ་གར་གླ་ཆ་མཐོ་བར་མ་ཟད་བདག་པོའང་མཛའ་
བརྩེ་ལྡན་པ་ཞིག་རེད། མོས་ཡིག་འཕྲིན་བརྒྱུད་ནས་ཁྱིམ་མི་དང་
འབྲེལ་བ་བྱེད་བཞིན་ཡོད། དང་ཐོག་མོའི་ཁྱོ་གས་འཕྲིན་ཡིག་ཁོའི་
ཕ་སྤུན་གཅེན་པོར་བསྐུར་ཏེ་ཁོའི་ཆུང་མའི་ལག་སྤྲོད་བཞིན་ཡོད།
ཁོའི་ཆུང་མས་ཀྱང་དེ་ལྟར་བྱེད་བཞིན་ཡོད་དེ། ཐོག་མར་གཅེན་པོར་
བསྐུར། དེ་ནས་གཅེན་པོས་འཕྲིན་ཡིག་སྟེང་རང་གིས་བརྗོད་འདོད་
པའི་སྐད་ཆ་འགའ་བྲིས་རྗེས་ལྡེ་ནོའོ་ཝའི་མོའི་ཁྱོ་གའི་ལག་ཏུ་སྤྲོད་
བཞིན་ཡོད། མོའི་ཟླ་རེའི་གླ་ཆ་ལིས་ལ་སྒོར༨༠ཡིན་པ་དང་། མོས་
གྲོན་ཆུང་བསྲི་ཚགས་བྱས་ཏེ་རང་དགར་འཕྲོ་བརླག་མི་གཏོང་བས།
ཟླ༣རེའི་མཚམས་སུ། མོར་ཡུལ་ལ་བསྐུར་རྒྱུའི་སྒོར་མང་བོ་ཡོད། མོའི་
ཁྱོ་ག་ནི་བཟོ་བ་ཞིག་ཡིན་རུང་བློ་གཏོད་ཡིད་རྟོན་བྱས་ཆོག་པའི་མི་
གཞུང་དྲང་ཞིག་ཡིན། ཆུང་མས་བསྐྱར་ཡོང་བའི་སྒོར་རྣམས་ཀྱིས་
ཁོས་ག་ལེར་བུ་ལོན་འཇལ་བཞིན་ཡོད། རིམ་བཞིན་ཁོའི་སྔོན་ཆད་ཀྱི་
འཚོ་བ་སླར་གསོ་བྱུང་། དུས་མཚུངས་སུ་ཁོས་ཀྱང་ཧུར་ཐག་གིས་རང་
གི་ལས་ཀ་སྒྲུབ་བཞིན་ཡོད་ལ། ཁོ་རང་གི་འཚོ་བར་ཡིད་ཚིམས་ཡོད།
ཁོས་ཆུང་མ་སྔ་མོ་ནས་ཕྱིར་རང་རྒྱལ་ལ་ལོག་པར་རེ་སྙེག་བྱེད་བཞིན་
ཡོད། ཆུང་མ་དང་ཁ་བྲལ་རྗེས། ཁྱིམ་ནི་བྱ་ཚང་སྟོང་བ་ཞིག་དང་འདྲ་
བར་དྲོད་ཁོལ་དབེན།བུ་ཆུང་བས་ཨ་མ་ཧ་ཅང་དྲན་བཞིན་ཡོད།ནམ་
རྒྱུན་སེམས་སྐྱོ་ནས་ཁ་འཁྱགས་ངོ་འཁྱགས་ཤིག་ཏུ་གྱུར་ཡོད། ཁོ་ལོ་
ན་ཆུང་དྲགས་པས་མ་བུ་བྲལ་བའི་སྡུག་བསྔལ་འདི་འདྲ་ལྕི་མོ་ཐེག་
ཐབས་མི་འདུག
མིག་རྡེབ་དབང་ཙམ་གྱི་ཡུན་ལ་ལོ་ངོ་གཅིག་ལྷག་འགོར། མོས་ཉེ་
ལམ་ལུས་ཕུང་ཅུང་མི་བདེ་འདུག་ཅེས་པའི་འཕྲིན་ཞིག་བསྐུར་བ་ནས་
བཟུང་། ཁྱིམ་མི་ཚོས་མོའི་གནས་ཚུལ་ཅི་ཡང་མ་གོ ཁོ་ཚོས་ཐེངས་
གཉིས་ལྷག་ལ་གཅེན་པོར་ཡི་གེ་བསྐུར་ནས་དྲིས་ཀྱང་ཡིག་ལན་མ་
ཡོང་། ཁོ་ཚོས་ཐད་ཀར་དུ་གླ་བདག་ཚང་ལ་ཡི་གེ་བསྐུར་ནས་དྲིས་
ཀྱང་ཡིག་ལན་མ་ཡོང་།རྒྱུ་མཚན་ནི་བསྐུར་སའི་ས་གནས་ནོར་འདུག
དེ་བས་ནམ་ཡང་ཁོ་ཚོའི་ལག་ཏུ་འབྱོར་མི་སྲིད། ཁྱིམ་མི་ཚོས་བྷེ་ཝའེ་
ཊཱོ་སི་ཨེར་རི་སི་ན་ཡོད་པའི་ཨེ་ཋི་ལཱེའི་གཞུང་ཚབ་ཁང་ལ་ཡི་གེ་
བསྐུར་ནས་སྙན་ཞུ་བྱས། ཟླ་གསུམ་གྱི་རྗེས་སུ། གཞུང་ཚབ་ཁང་ནས་
དོན་དེ་ཚགས་པར་སྟེང་བསྒྲགས་ཡོད་མོད་འོན་ཀྱང་མི་གཅིག་ཀྱང
ཡོང་ནས་ཁས་ལེན་བྱས་མ་སོང་ལ་འཕྲིན་ཡིག་ཀྱང་བསྐུར་མ་སོང་།
སྤྱིར་བཏང་གནས་ཚུལ་འདི་འདྲ་བྱུང་བ་ཧ་ཅང་དཀོན། གཅིག་བྱས་ན་
མོས་གཞན་གྱི་གཡོག་མོ་བྱས་ན་ངོ་ཚ་རེད་སྙམ་ནས་ཁས་ལེན་བྱས་
མ་སོང་བ་ཡིན་ཤས་ཆེ་ཟེར།
ཡང་ཟླ་འགའ་འགོར་རྗེས། ད་དུང་གནས་ཚུལ་ཅི་ཡང་གོ་རྒྱུ་མི་
འདུགཕ་བུ་ཚོ་སེམས་འཚབ་ནས་སྡོད་མི་ཚུགས་པར་གྱུར།སྒོས་སུ་བུ་
ཆུང་བས་སེམས་སྡུག་བྱས་དྲགས་ཏེ་སེམས་ནད་ལྟ་བུ་ཞིག་བྱུང་འདུག
ད་ནི་ཇི་ལྟར་བྱ། སུ་ཞིག་ལ་སྐྱབས་བཅོལ། ཕ་རྒན་གྱིས་དང་ཐོག་རང་
ཉིད་མེ་གླིང་ལྷོ་མར་སོང་ནས་མོ་རང་བཙལ་སྙམ། ཡིན་ཡང་ཁོའི་ལས་
ཀ་ཇི་ལྟར་བྱ། བུ་ཕྲུག་སུ་ཡིས་ལྟ་སྐྱོང་བྱེད། བུ་ཆེ་བ་ཡང་མངགས་མི་
རུང་། ཁོ་རང་གིས་ཏན་ཏན་གཡོག་ལས་བྱས་ཏེ་ཁྱིམ་ཚང་ལ་སྒོར་མོ་
འཚོལ་བཞིན་པའི་སྒང་ཡིན། དེ་བས་ཕ་བུ་ཚོ་སྐྱོ་གདུང་གིས་མནར་
ནས་ནམ་རྒྱུན་མགོ་མིག་ཆུའི་ནང་བརླན་ནས་ཡོད། ཉིན་ཞིག་གི་
དགོང་མོར། བུ་ཆུང་བ་མཱར་ཁཱོའོ་ཡིས་བློ་ཐག་རྦད་ཆོད་ངང“ང་རང་མེ་
གླིང་ལ་ཨ་མ་བཙལ་དུ་འགྲོ་རྒྱུ་ཡིན”
ཕ་རྒན་གྱིས་མགོ་བོ་ཌ་རུ་གཡུགས་གཡུགས་བྱས་ནས་དང་ལེན་
བྱས་མ་སོང་། སྤྱིར་བཏང་བྱིས་པ་ལོ༡༣ཅན་ཞིག་ལ་འདི་འདྲའི་སྙིང་
སྟོབས་ལྡན་པ་ནི་ངོ་མ་ཧ་ལས་དགོས་པ་ཞིག་རེད། བྱིས་པ་ལོ༡༣ཅན་
ཞིག་གཅིག་པུར་ཟླ་གཅིག་ལྷག་རིང་གི་མཚོ་འགྲུལ་བརྒྱུད་དེ་རྒྱལ་
ཁབ་གཞན་ཞིག་ལ་མངགས་པ་ནི་ཧ་ཅང་བློ་ངོར་ཤོང་དཀའ་བས། ཕ་
རྒན་གྱིས་གཏན་ནས་ཁས་ལེན་མ་བྱས། ཡིན་ཡང་བུ་ཆུང་གིས་ཨུ་
ཚུགས་མཐར་སྐྱེལ་བྱས་ནས་ཉིན་རྒྱུན་ཨ་ཕ་ལ་རེ་ཞུ་བྱས། “ང་ལས་
ཆུང་བའི་བྱིས་པའང་སོང་མྱོང་བ་མ་ཡིན་ནམ། མི་གཞན་དག་དང་
འདྲ་བར་གྲུ་ནང་ལ་བསྡད་རྗེས་ང་རང་ག་ལེར་འགྲམ་ལ་འབྱོར་ངེས།
མཚོ་འགྲམ་ལ་སླེབས་རྗེས། ངས་ས་གནས་མང་ཚོགས་ལ་ལམ་དྲིས་
ནས་ཨ་ཁུའི་སྡོད་གནས་བཙལ་ཆོག དེ་གར་ཨེ་ཋི་ལཱེའི་མི་རིགས་
ཡོད་པས་ངས་ཁོ་ཚོར་ལམ་དྲིས་ཆོག ཨ་ཁུ་དང་འཕྲད་རྗེས། ངས་ཨ་
མ་རྙེད་ཐུབ། དེ་མིན་ང་ཐད་ཀར་དེ་གའི་གཞུང་ཚབ་ཁང་ལ་སོང་ནས་
གནས་ཚུལ་ཞུས་ཆོག ཁོ་ཚོས་ཐབས་བཀོད་འཐེན་ནས་ཨ་ཀུན་ཐེན་
ཁྱིམ་རྒྱུད་ཚང་བཙལ་ངེས། ལམ་དུ་དཀའ་ངལ་གང་ལ་འཕྲད་ཀྱང་དེ་
གར་ལས་ཀའི་གོ་སྐབས་མང་བོ་ཡོད་པས་མ་མཐའ་ཡང་ཕྱིར་རང་
ཡུལ་ལ་ལོག་པའི་ལམ་གླ་ཙམ་རྙེད་ཐུབ"
ཕ་རྒན་ཐེ་ཚོམ་ངང་ཅུང་ཙམ་བསྡད་རྗེས། བུ་ཆུང་མཱར་ཁཱོའོ་ལ་
ཁས་ལེན་བགྱིས་ཏེ་འགྲོ་བའི་ཉིན་མོའང་ཐག་གིས་བཅད། ཕ་རྒན་
དང་གཅེན་པོ་ཡིས་ཁོ་ལ་ལྭ་བ་དང་ལམ་ཆས་སོགས་གྲ་སྒྲིག་བྱས་པ་
དང་ལྭ་བའི་ཁུག་མའི་ནང་སྒོར་མོ་འགའ་བརྫངས། ད་དུང་ཁོའི་ཕ་
སྤུན་གཅེན་པོའི་སྡོད་གནས་ཀྱང་བྲིས་ནས་བྱིན། ཟླ་བཞི་བའི་གནམ་
གཤིས་ཤིན་ཏུ་བཟང་བའི་ས་སྲོད་ཅིག་ལ། ཕ་རྒན་དང་གཅེན་པོས་ཁོ་
རང་གྲུ་ཁར་བསྐྱལ།
ཕ་རྒན་ལགས་གྲུ་གཟིངས་ཀྱི་མཆོང་གཅལ་སྟེང་འགྲེང་ནས་
མིག་ལ་མཆི་མ་འཁྱིལ་བཞིན“མཱར་ཁཱོའོ། ངའི་བུ” “སྙིང་སྟོབས་བསྐྱེད།
ཁྱེད་རང་གི་དྲིན་ཆེན་མ་ཡུམ་གྱི་ཆེད་སོང་བ་ཡིན་པས། དཀོན་
མཆོག་གིས་ཁྱེད་ལ་མགོན་སྐྱབས་གནང་ངེས་ཟེར།
སྙིང་རྗེ་བའི་མཱར་ཁཱོའོ། ཁོ་ལ་ལམ་སྐབས་ཀྱི་དཀའ་ངལ་ཡོད་
ཚད་ཁྱད་དུ་གསོད་པའི་སྙིང་རུས་ལྡན། དར་ཅིག་འགོར་རྗེས། མཛེས་
སྡུག་གི་ཕ་ཡུལ་ལྗེ་ནོའོ་ཝ་མཐོང་ལམ་ལས་ཡལ་ནས་མིག་མདུན་ནི་
བས་མཐའ་མི་མངོན་པའི་རྒྱ་མཚོ་རེད། ཁོ་རང་འཚང་ཁ་དོད་པའི་གྲུ་
གཟིངས་སྟེང་གྲོགས་མེད་ཁེར་རྐྱང་ངང་བསྡད་ཡོད། ཁོར་ལྭ་ཁུག་ཆུང་
ཆུང་ཞིག་ལས་ཅི་ཡང་ཁྱེར་མི་འདུག ཐོག་མའི་ཉིན་གཉིས་ནང་། ཁོ་
རང་ཁྱི་གུ་ཞིག་དང་འདྲ་བར་ཧ་ཅང་ཉམ་ང་ཞིང་ཡི་མུག་པའི་ངང་གྲུ་
མགོར་ཙོག་པུར་བསྡད་ནས་ལྐོག་ཏུ་ངུ་ཤུམ་བྱེད་བཞིན་ཡོད།
འཆར་སྒོ་སྣ་ཚོགས་ཁོའི་ཀླད་པའི་ནང་འཚང་ཁ་ཤིག་ཤིག་བྱེད།
དེ་ལས་ཆེས་ཡིད་སྐྱོ་བ་ནི་ཨ་མ་ལགས་ཚེ་ལས་འདས་པའི་འཆར་
སྣང་དེ་རེད། སྐྱི་གཡའ་བའི་འཆར་སྒོ་དེ་ཁོའི་སེམས་ཀྱི་ཆུ་གཉེར་ལས་
ཡལ་རྒྱུ་མ་བྱུང་།མཚམས་རེར་རྨི་ལམ་ནང་རྨིས་ཡོང་། ཁོས་རྒྱུས་མེད་
ཀྱི་ངོ་གདོང་ཞིག་མཐོང་ཡོང་བ་དང་། མི་དེས་ཁོ་ལ་ཧ་ཅང་སྙིང་རྗེ་སྐྱེས་
བཞིན་པའི་ཉམས་ཀྱིས་ཁོའི་རྣ་ལམ་དུ་སྐད་དམའ་མོས་ཁྱོད་ཀྱི་ཨ་
མ་ཤི་ཟིན་་ཟེར། ཁོ་དངངས་སྐྲག་སྐྱེས་ནས་གློ་བུར་དུ་གཉིད་ལས་སད་
དུས་ད་གཟོད་རྨི་ལམ་ཡིན་པ་ཚོར། དེ་བས་སྐད་ཆེན་པོས་ངུ་འདོད་
ཀྱང་ཨམ་གཙིགས་བསྡམས་ནས་བསྲན།
གྲུ་གཟིངས་ཀྲི་པོའུ་ལོ་ཐོའི་མཚོ་འགག་བརྒྱུད་ནས་ཞི་བདེ་རྒྱ་
མཚོ་ཆེན་མོ་མཐོང་དུས། ད་གཟོད་ཁོའི་སེམས་ཤུགས་དང་རེ་བ་ཅུང་
ཟད་སླར་གསོ་བྱུང་། འོན་ཀྱང་དེ་ནི་གནས་སྐབས་ཙམ་རེད། གནམ་
གཤིས་ལ་འགྱུར་བ་བྱུང་སྟེ་ཚ་བ་ཇེ་ཆེ་ནས་ཇེ་ཆེར་སོང་བ་དང་།
མཐོང་ལམ་དུ་མུ་མཐའ་མེད་པའི་རྒྱ་མཚོ་ལས་ཅི་ཡང་མི་མངོན་པ།
མཐའ་འཁོར་གྱི་དབུལ་བོ་རྣམས་ཀྱི་ཉམ་ཐག་པའི་ཚུགས་ཀ ད་དུང
ཁེར་རྐྱང་གི་སུན་སྣང་བཅས་ཀྱིས་ཁོའི་སེམས་པ་སྔར་བཞིན་སྐྱོ་ལྷང་
ལྷང་དུ་བཏང་། སྐྱ་ཆད་སྔོ་སྡུག་གི་ཉིན་མོ་རེ་རེ་མཛུབ་མོས་བགྲང་
ནས་ཕར་ལ་འདས། ཉིན་རྒྱུན་ཁོ་རང་ནད་པ་ཞིག་དང་འདྲ་བར་མལ་
ཁྲིའི་སྟེང་ལོག་ནས་ཉི་མ་འཁྱོལ་ཐབས་བྱས། ཧ་ལམ་ལོ་གཅིག་འགོར་
སོང་བ་ལྟ་བུའི་སྣང་བ་སྟེར། ཉིན་རྒྱུན་ཞོགས་པར་གཉིད་ལས་སད་
དུས། ཁོ་རང་གཅིག་པུར་མེ་གླིང་ལ་འགྲོ་བའི་གྲུ་གཟིངས་ནང་ཡོད་པ་
དྲན་དུས་རང་དབང་མེད་པར་ཧ་ལས་དགོས་བྱུང༌། སྐབས་སྐབས་སུ་
གྲུ་གཅལ་སྟེང་རྩེན་པའི་མཛེས་སྡུག་གི་ཉ་མོ། རུ་ན་ས་ཁུལ་གྱི་མཚར་
སྡུག་གི་ཉི་ནུབ། མེ་ལྕེ་དང་འདྲ་བའི་མཚམས་སྤྲིན་དང་མཚན་གུང་
གི་འདྲེ་མེ་བཅས་ཀྱིས་རྒྱ་མཚོ་ཆེན་མོར་མེ་རི་དང་འདྲ་བའི་དམར་
མདངས་བྱུགས།འོན་ཀྱང་འདི་དག་ཡོད་ཚད་ཁོ་ལ་མཚོན་ནས་བཤད་
ན༑ དངོས་ཡོད་དམ་མངོན་སུམ་རང་མ་རེད། ངོ་མཚར་བའི་རྟོག་
བཏགས་ཀྱི་འཁྲུལ་སྣང་ཞིག གནམ་གཤིས་མི་བཟང་བའི་ཉིན་མོར།
ཁོ་རང་ཉིན་གང་བོར་མལ་ཁྲིའི་སྟེང་ལོག་བསྡད་ཡོད། ཅ་ལག་ཡོ་བྱད་
ཀྱི་འགྲིལ་རྡར། ཁྲོག་སྒྲ་བཅས་ནི་ངུ་སྐད་དམོད་ཚིག་དང་འདྲ་བར་ཇི་
འདྲའི་རྣ་ལ་གཟན་ཨང་། ནམ་རྒྱུན་མཚམས་འདིར་སླེབས་དུས། ཁོའི་
སེམས་སུ་ད་ནི་རང་ཉིད་ཀྱི་ཚེ་མཐའ་རྫོགས་ལ་ཉེ་སྙམ་པའི་བསམ་
པ་ཞིག་འགོག་མེད་དུ་སྐྱེས་ཡོང་། ལན་རེར་མཚོ་ངོས་རླུང་ཞི་རླབས་
འཇགས་སུ་སོང་ནས་མཚོ་མདོག་སེར་བོར་གྱུར་ཏེ་ཚ་བ་ཆེ་ནས་སྡོད
མི་ཚུགས་པ་བྱུང་། ཐང་ཆད་ནས་ར་རོར་གྱུར་བའི་འགྲུལ་བ་རྣམས་
གྲུ་གཅལ་སྟེང་གན་རྐྱལ་དུ་ལོག་ནས་འགུལ་ཙམ་ཡང་མི་བྱེད། མཚོ་
འགྲུལ་འདི་ལ་མུ་མཐའ་ཞིག་མི་འདུག རྒྱ་མཚོ་དང་ནམ་མཁའ།
ནམ་མཁའ་དང་རྒྱ་མཚོ། དེ་རིང་ནི་ཁ་སང་དང་འདྲ། སང་ཉིན་ནི་དེ་
རིང་དང་འདྲ། ཉིན་རྒྱུན་འདི་ལྟར་བསྐྱར་ཟློས་ཀྱི་འཚོ་བ་རོལ་བཞིན་
ཡོད། མཱར་ཁཱོའོ་ཉིན་རྒྱུན་གྲུ་གཤོག་ལ་བསྙེས་ནས་མུ་མཐའ་མི་མངོན་
པའི་རྒྱ་མཚོ་ལ་ཅེར་ཏེ་ཨ་མ་དྲན། དེ་ནས་ག་ལེར་མིག་བཙུམས་ཏེ་
གཉིད་དུ་ཡུར་འགྲོ། རྨི་ལམ་དུ་རྒྱུས་མེད་ཀྱི་ངོ་གདོང་དེ་ཡང་བསྐྱར་
ཡོང་ནས་ཁོའི་རྣ་ལམ་དུ་ཁྱོད་ཀྱི་ཨ་མ་ཤི་ཟིན་”
ཉིན༢༧གྱི་རྗེས་སུ་ཁོ་ཚོ་ད་གཟོད་མེ་གླིང་གི་གྲུ་ཁར་འབྱོར། ཆེས་
མཐའ་མའི་ཉིན་དེ་ཚོར་ཧ་ཅང་སྐྱིད་པོ་བྱུང་། གནམ་གཤིས་དྭངས་
ཤིང་གསལ་བ་དང་བསིལ་རླུང་ལྷོད་ལྷོད་ལྡང་། མཱར་ཁཱོའོ་ཡིས་ལཱོམ་
དྷཱིར་བྷིའི་རྒན་པོ་ཞིག་ངོ་ཤེས། ཁོ་རང་མེ་གླིང་དུ་ཁོའི་བུ་ལ་བལྟ་རུ་
འགྲོ་བ་རེད། ཁོའི་བུ་ནི་རཱོ་ཛར་རཱེ་པཱོའོ་ཉེ་འཁོར་གྱི་ཞིང་བ་ཞིག་ཡིན།
མཱར་ཁཱོའོ་ཡིས་ཁོའི་གནས་ཚུལ་ཚང་མ་རྒན་པོ་དེར་བཤད། རྒན་པོས་
མཱར་ཁཱོའོ་ཡི་སྐེ་ལ་ལག་པས་རྡེབ་བཞིན་ཡང་དང་བསྐྱར་དུ་བུ་ཆུང་།
སེམས་བདེ་མོ་བྱོས།ཁྱོད་ཀྱི་ཨ་མ་འཚམ་པོ་བདེ་མོར་ཡོད་ངེས་ཟེར།
རྒན་པོ་འདིས་ཁོ་ལ་ཡང་ཡང་སེམས་གསོ་བྱས་སྟབས། ཁོའི་
སེམས་ཀྱི་མུན་པ་དེའང་སངས་ནས་སེམས་སུ་དགའ་སྤྲོ་དང་རེ་བས་
ཁེངས། མཛེས་སྡུག་གི་མཚན་ལྗོངས་འོག ཁོ་རང་གླུ་ལེན་བཞིན་
པའི་ཞིང་བ་འགའི་དཀྱིལ་གྱི་དུ་བ་འཐེན་བཞིན་པའི་རྒན་པ་དེའི་
གམ་བསྡད་ནས། ཁོའི་སེམས་སུ་བར་མ་ཆད་པར་གྲོང་ཁྱེར་བྷེ་ཝའེ་
ནོ་སི་ཨེར་རི་སི་ལ་འབྱོར་བའི་རྣམ་པ་ཤར། ཁོ་རང་ཁྲོམ་ལམ་ཉུལ་
ནས་ཕྱིན་ཏེ་ཨ་ཁུ་ཚང་གི་སྡོད་གནས་རྙེད། ཁོའི་པང་དུ་རྒྱུགས་ཏེ་“་ངའི་
ཨ་མ་གང་དུ་ཡོད” “ཤོག མྱུར་དུ་འགྲོ མྱུར་དུ་འགྲོ་་དེ་ལྟར་ཁོ་གཉིས་
བྲེལ་འཚབ་ངང་གླ་བདག་ཚང་ལ་སོང་། ཁོ་ཚང་གི་རྒྱ་སྒོ་ཕྱེ་བ་ན།
——ཁོའི་ཐེངས་རེའི་འཆར་སྣང་བར་འདིར་སླེབས་དུས་མཚམས་
འཇོག་ངེས། ཁོས་མགུལ་གྱི་གཟེངས་རྟགས་ཆུང་ཆུང་དེ་བླངས་ནས་
འོ་ཡང་ཡང་བྱེད་པ་དང་དེ་ནས་སྐད་དམའ་མོས་གསོལ་འདེབས་བྱེད་
བཞིན་ཡོད།
ཁོ་ཚོ་མེས་རྒྱལ་དང་ཁ་བྲལ་ནས་ཉིན༢༧འགོར་རྗེས་མེ་གླིང་གི་
གྲུ་ཁར་སླེབས་ཉིན་ནི་དབྱར་ཟླ་ལྔ་བའི་མཛེས་སྡུག་གི་ཞོགས་པ་ཞིག་
རེད། གནམ་གཤིས་འདི་འདྲ་བཟང་བ་ནི་མཱར་ཁཱོའོ་ལ་མཚོན་ན་ཧ་
ཅང་དགའ་འོས་པ་ཞིག་རེད། ད་ནི་ཨ་མ་དང་བར་ཐག་དབྱིན་ལིས་
འགའ་ལས་མེད། དུས་ཚོད་འགའི་རྗེས་སུ་ཨ་མ་དང་འཕྲད་ཐུབ་པར་
བསམ་ན་ཁོ་རང་དགའ་ཐག་ཆོད་ནས་གནམ་ལྡིང་ས་ལྡིང་བྱས། མེ་
གླིང་ལྷོ་མར་སླེབས་རྗེས་འཇིག་རྟེན་གཞན་ཞིག་ལ་སླེབས་པ་ལྟ་བུར་
སྣང་། རྫོགས་རྒྱུ་མེད་པའི་མཚོ་འགྲུལ་དིའི་རྗེས་སུ། བར་སྐབས་འདི་
ཁོ་ལ་མཚོན་ན་མིག་རྡེབ་ཡུན་ཙམ་རེད། ཁོ་རང་རྨི་ལམ་ལས་འདིར་
འཕུར་ཡོང་བ་དང་ད་ལྟ་རྨི་ལམ་ལས་སད་པ་ལྟར་སྣང་། དང་ཐོག་གྲུ་
ནང་སྡོད་དུས་ཁོས་དངུལ་སྒོར་ཡོངས་བོར་བརླག་མི་འབྱུང་བའི་སླད།
ཁུག་མ་གཉིས་སུ་བླུགས་ནས་བཞག དེ་རིང་བལྟ་དུས། ཏག་ཏག་
ཁུག་མ་གཅིག་མཐོང་རྒྱུ་མི་འདུག དངུལ་སྒོར་རྣམས་གཞན་གྱིས་
བརྐུས་པ་ཡིན་ཤས་ཆེ། ལུས་ལ་སྒོར་འགའ་ལས་ལྷག་མི་འདུག འོན་
ཀྱང་དེར་སྐྱོ་དགོས་དོན་ཅི་ཡང་མི་འདུག མི་འགྱང་བར་ཁོས་རང་
གི་ཨ་མ་མཐོང་ཐུབ། མཱར་ཁཱོའོ་ཡིས་ལམ་ཆས་ཁུར་ནས་ཨེ་ཋི་ལཱེའི་
འགྲུལ་བ་འགའ་དང་ལྷན་དུ་གྲུ་གཟིངས་ལས་བབས། དེ་ནས་མིང་ལ་
ཨན་ཊྷི་རཱེ་ཡ་ཊྷཱོ་རེ་ཡ་ཟེར་བའི་གྲུ་ཆུང་ཞིག་གི་ནང་བསྡད་ནས་མཚོ་
འགྲམ་ལ་འབྱོར། ཁོས་ལིན་པ་ཏིའི་རྒན་པོ་དེ་དང་གྱེས་བརྡ་ཞུས་རྗེས་
གྲོང་ཁྱེར་ནང་ཕྱིན།
ཁྲོམ་ལམ་གྱི་ལམ་མདོར་སླེབས་དུས་ཁོས་ལམ་འགྲོ་བ་ཞིག་
བཀག་ནས་ལམ་དྲིས། མི་དེ་ནི་ཏག་ཏག་ཨེ་ཋི་ལཱེའི་བཟོ་བ་ཞིག་རེད།
མི་དེས་མཚར་སྣང་ངང་མཱར་ཁཱོའོ་ལ་ཁྱུག་ཙམ་བལྟས་རྗེས་ཡི་གེ་ཨེ་
ཤེས་ཟེར། མཱར་ཁཱོའོ་ཡིས་མགོ་བོ་ལྕོག་ལྕོག་བྱེད་བཞིན“ཡི་གེ་ཤེས”
“དེ་ན་བཟང་གི”མི་དེས་ད་གིན་རང་ཉིད་བརྒྱུད་པའི་ལམ་དེ་
བསྟན་ནས་ལམ་འདི་བརྒྱུད་ནས་ཐད་ཀར་མདུན་དུ་སོང་། དཀྱོགས
མཚམས་རེ་ན་ལམ་རྟགས་རེ་ཡོད། མུ་མཐུད་དུ་མདུན་དུ་ཕྱིན་ན་ཐོན་
ཡོང"
མཱར་ཁཱོའོ་ཡིས་བཀའ་དྲིན་ཞུས་རྗེས་ཕྱིན་སོང་།
རིང་ཞིང་དྲང་ལ་གུ་དོག་པའི་ཁྲོམ་ལམ་གྱི་གཞོགས་གཉིས་
སུ་དཀར་ཞིང་དམའ་བའི་ཁང་བ་བསྟར་ཡོད། ཁྲོམ་དུ་ལམ་འགྲོ་བ་
འཚང་ཁ་ཤིག་ཤིག་དང་རླངས་འཁོར་དང་ཤིང་རྟའི་འདུ་འཛི་ཆེ། ཧ་
ཅང་འཁྲུག་ཆ་དོད་པོ་འདུག གང་སར་ཁ་དོག་སྣ་ཚོགས་ཀྱི་དར་ཆ་
ཆེན་པོ་རེ་རླུང་གིས་བསྐྱོད་བཞིན་ཡོད། དར་ཆའི་སྟེང་གྲུ་གཟིངས་
གང་ནས་གང་དུ་གཏོང་བཞིན་ཡོད་པའི་བརྡ་ཁྱབ་ཡི་གེ་ཆེན་པོས་
བྲིས་ཡོད། བར་ཐག་ངེས་ཅན་རེ་ན། གཡས་གཡོན་གཞོགས་གཉིས་
སུ་ཁྲོམ་ལམ་གཉིས་དྲང་ཐད་དུ་མུ་ནས་མུ་རུ་ཡོད། གྲོང་ཁྱེར་འདིར་མུ་
མཐའ་ཞིག་མེད་པ་འདྲ། ཁོ་རང་འདི་གའི་ས་གནས་དག་རེ་རེ་བཞིན་
ཉུལ་དགོས་ན་མ་མཐའ་ཡང་གཟའ་འཁོར་འགའ་དགོས་འདུག ཁོས་
ས་མིང་དག་རེ་རེ་བཞིན་ཀློག་འདོན་བྱས། ལ་ལ་ཞིག་ཧ་ཅང་འདོན་
ཁག་པོ་འདུག
ཁོ་རང་ཁྲོམ་ལམ་གསར་བ་རེར་འབྱོར་དུས་འདི་ནི་ཁོས་འཚོལ་
བཞིན་པའི་ལམ་དེ་ཨེ་ཡིན་སྙམ་ནས་སྙིང་ཆུང་དྲག་ཏུ་ལྡིང་བར་བྱེད།
ཁོས་སྐྱེས་མ་རེ་རེ་ལ་ཞིབ་གྱིས་རང་གི་ཨ་མ་ཡིན་མིན་ལྟ་བཞིན་
འདུག ཐེངས་ཤིག ཨ་མའི་ཚུགས་ཀ་དང་ཧ་ཅང་འདྲ་བའི་བུད་མེད་
ཅིག་མཐོང་། ཁོའི་སྙིང་གི་འཕར་ཚད་ཇེ་མགྱོགས་ལ་སོང་། ཡིན་ཡང་
མདུན་ལ་རྒྱུགས་སོང་ནས་བལྟ་དུས་མི་ནག་ཅིག་རེད། མཱར་ཁཱོའོ་
ཡིས་གོམ་སྟབས་ཇེ་མགྱོགས་སུ་བཏང་ནས་མུ་མཐུད་དུ་མདུན་ལ་
སོང་། ལམ་གྱི་བཞི་མདོ་ཞིག་ལ་ཐོན་དུས་ཁོ་རང་འཛེར་མ་རྡབ་པ་
ལྟར་དར་ཅིག་ལ་འགུལ་རྒྱུ་མེད་པར་གྱུར། མ་གཞི་དེ་ནི་ཁོས་འཚོལ
བཞིན་པའི་ལཱོ་སི་ཨལ་ཋི་སི་ཁྲོམ་ལམ་རེད། ཁོ་རང་ལམ་གྱི་དཀྱོགས་
མཚམས་ཤིག་བརྒྱུད་རྗེས། སྒོ་རྟགས༡༧༠ཞེས་བྲིས་ཡོད་པ་ཞིག་
མཐོང་། ཁོའི་ཨ་ཁུ་ཚང་གི་སྒོ་རྟགས་ནི༡༧༥ཡིན། ཁོ་རང་བྱ་འཕུར་
བ་ལྟར་སྒོ་རྟགས༡༧༡སྒོ་ཁར་འབྱོར།ཁོས་དབུགས་ཧལ་ཧལ་ངང་ཆིག་
ལབ་བྱེད་བཞིན་འདུག “ཨ། ཨ་མ་ལགས། ཨ་མ་ལགས། མི་འགྱང་
བར་ང་ཚོ་ལྷན་འཛོམས་འབྱུང་ངེས་་ཁོ་རང་མུ་མཐུད་དུ་མདུན་ལ་
རྒྱུགས། དངོས་ཟོག་རྩག་རྩིག་བཙོང་སའི་ཚོང་ཁང་ཞིག་མཐོང་། འདི་
ཡིན་ཐག་ཆོད་རེད།
ཁོ་རང་ནང་དུ་འཛུལ་བ་ན་མིག་ཤེལ་གྱོན་པའི་རྒན་མོ་མགོ་
དཀར་བོ་ཅན་ཞིག་མཐོང་།
རྒན་མོ་དེས་སི་ཕེའེན་གྱི་སྐད་ཀྱིས་བུ་ཆུང་ཆུང་། ཁྱེད་ཀྱིས་གང་
ཉོ་བསམ"ཟེར།
“འདི —"ཁོའི་ཁ་ནས་སྐད་ཆའང་མི་ཐོན་པར་གྱུར། “ཧྥི་རན་ཆའེ་
སི་ཁཱོ་མར་རེ་ལའེ་ཡི་ཚོང་ཁང་མ་རེད་དམ"
རྒན་མོ་དེས་ཨེ་ཋི་ལཱེའི་སྐད་ཀྱིས་ཁོ་ཤི་ཚར་བ་རེད་”ཅེས་ལན་
སློག
མཱར་ཁཱོའོ་ཡི་སྙིང་ལ་གྲིས་བསྣུན་པ་ལྟ་བུ་བྱུང་།
་་ནམ་ཞིག་ལ་་
“ཡུན་རིང་ཕྱིན་སོང” “ཟླ་འགའི་སྔོན་ལ། ཁོའི་ཚོང་རྡིབ་པས་
སེམས་ཕམ་ནས་ས་ཐག་རིང་ཞིག་ལ་ཕྱིན་སོང་། གོ་ཐོས་སུ་པོའི་ལན་
ཁའི་གྲུ་ཁ་ཟེར་བའི་ས་ཆ་ཞིག་ཏུ་ཕྱིན་ནས་ཡུན་རིང་མ་འགོར་བར་
ཚེ་ལས་འདས་སོང་སྐད། ཚོང་ཁང་འདི་ད་ལྟ་ངའི་ཡིན་ཟེར།
མཱར་ཁཱོའོ་ཡི་ངོ་མདོག་སྐྱ་བོར་གྱུར་ནས་མྱུར་དུ་ཧྥི་རན་ཆའེ་སི་
ཁཱོ་ཡིས་ངའི་ཨ་མའི་སྡོད་གནས་ཤེས། ངའི་ཨ་མས་སྐུ་ཞབས་མའེ་
ཁིའེ་ནའེ་ཞི་ཡི་གམ་གཡོག་ལས་བྱེད་བཞིན་ཡོད། ང་རང་མེ་གླིང་
ལ་ཨ་མ་འཚོལ་དུ་ཡོང་བ་ཡིན། ནམ་རྒྱུན་འཕྲིན་ཡིག་དག་ཧྥི་རན་
ཆའེ་སི་ཁཱོ་བརྒྱུད་ནས་ངའི་ཨ་མའི་ལག་སྤྲོད་པ་ཡིན། ངས་ཨ་མ་རྙེད་
དགོས་་
རྒན་མོ་དེས“སྙིང་རྗེ་བའི་བྱིས་པ” “ངས་མི་ཤེས། ཁྱེད་ཀྱིས་འདི་
གའི་བྱིས་པ་དེར་དྲིས་ཆོག ཁོས་མའེ་ཁིའེ་ནའེ་ཞི་ཚང་གི་གླ་གཡོག་
རྒྱུག་མཁན་གྱི་ན་གཞོན་དེ་ངོ་ཤེས། ཁོ་ལ་གནས་ཚུལ་འདྲ་དྲིས་ན་
བཟང་སྙམ”ཟེར།
རྒན་མོས་བྱིས་པ་དེ་བོས་མ་ཐག་ཁོ་ལམ་སེང་རྒྱུགས་ཡོང་།
མོས་་ང་ལ་ཤོད་དང་" “ཁྱེད་ཀྱིས་མའེ་ཁིའེ་ནའེ་ཞི་ཚང་གི་གཡོག་པོ་
དེ་ངོ་ཤེས་སམ། ཁོས་སྔོན་ཆད་རྒྱུན་པར་ཁོ་ཚང་གི་གཡོག་མོ་ཞིག་ལ་
འཕྲིན་བསྐྱལ་བ་མ་ཡིན་ནམ”ཟེར།
བྱིས་པས“རེད། རེད། ཁོས་རྒྱུན་པར་འཕྲིན་སྐྱེལ་བཞིན་ཡོད། ཁོ་
རང་ལཱོ་སི་ཨལ་ཋི་སིའི་ལམ་སྣེ་ན་ཡོད”ཅེས་ལན་སློག
མཱར་ཁཱོའོ་ཡིས་ཧ་ཅང་བྲེལ་འཚུབ་ངང་་ལྕམ་ལགས། བཀའ་དྲིན་
ཤིན་ཏུ་ཆེ།ཁོའི་སྒོ་རྟགས་ཤེས་ན་ང་ལ་བཤད་རོགས"“མི་ཞིག་མངགས་
ནས་ང་ཁྲིད་རོགས་གནོངས་།གྲོགས་པོ།ང་ཁྲིད་རོགས་གནོངས་།ང་ལ་
སྒོར་མོ་འགའ་ཡོད”ཅེས་བཤད།
བྱིས་པ་དེས་ཀྱང་རྒན་མོར་འདྲི་ལོང་མ་བྱིན་པར་མྱུར་དུ་་ངའི་
རྗེས་ལ་ཤོག འགྲོ་ཞེས་བཤད་ནས་ཁོ་ཁྲིད་དེ་རྒྱུགས་སོང་།
བྱིས་པ་གཉིས་ཀ་དེ་མ་ཐག་ལམ་སྣེ་རུ་འབྱོར། དཀར་ལེབ་ལེབ་
ཀྱི་ཁང་བ་ཞིག་གི་ལྕགས་སྒོ་ཁར་འབྱོར། ལན་ཀན་གྱི་སྲུབས་ཀ་ལས་
རྩི་ཤིང་མེ་ཏོག་ཡོད་པའི་ལྡུམ་ར་ཆུང་ཆུང་ཞིག་མཐོང་། མཱར་ཁཱོའོ་
ཡིས་སྒོ་དྲིལ་ཐེངས་གཅིག་མནན་པ་ན།
བུད་མེད་གཞོན་ནུ་མ་ཞིག་སྒོར་ཐོན་ཡོང་།
“སྐུ་ཞབས་མའེ་ཁིའེ་ནའེ་ཞི་ཚང་འདི་ཨེ་རེད་
བུད་མེད་དེས་ཨེ་ཋི་ལཱེའི་སྐད་ཀྱིས་“འདི་ཛེ་བྷ་ལཱོ་སི་ཚང་རེད”ཅེས་
སི་ཕེའེན་གྱི་གདངས་ཀྱིས་ལབ་བྱུང་།
མཱར་ཁཱོའོ་ཡི་ཡིད་བློང་བློང་བོར་གྱུར་ནས་་མའེ་ཁིའེ་ནའེ་ཞི་ཚང་
གང་ལ་གནས་སྤར་སོང”ཞེས་དྲིས།
“ཁོ་ཚོ་ཁོའོ་ཊྷོའོ་ཝ་ལ་གནས་སྤར་སོང”
མཱར་ཁཱོའོ་ཡིས་ཁོའོ་ཊྷོའོ་ཝ" “ཁོའོ་ཟྡོའོ་ཝ་གང་དུ་ཡོད། ཁོ་ཚང་
ན་གཡོག་ལས་བྱེད་བཞིན་པའི་བུད་མེད་དེའང་ཁྲིད་སོང་བ་ཡིན་
ནམ།མོ་ངའི་ཨ་མ་ཡིན་་ཟེར།
གཞོན་ནུ་མ་དེས་ཁོ་ལ་ཡང་ཡང་བལྟས་རྗེས“ངས་མི་ཤེས། ཡིན་
ཡང་ངའི་ཨ་ཕས་ཤེས་ན་ཐང་།ཏོག་ཙམ་སྒུག་ཟེར།
མོ་ནང་དུ་སོང་ནས་ཕ་རྒན་འཁྲིད་དེ་ཕྱིར་ཐོན་ཡོང་། ཁོ་ནི་
གཟུགས་རིང་ཞིང་སྨ་ར་དཀར་བོ་ཡོད་པའི་སྐུ་དྲག་གི་ཉམས་ཅན་གྱི་
བགྲེས་སོང་ཞིག་རེད།
ཁོང་ལྗེ་ནོའོ་ཝའི་ན་ཆུང་འདི་ལ་ཅེར་ནས་ཁྱུག་ཙམ་འགོར་རྗེས།
བྱང་ཆ་མེད་པའི་ཨེ་ཋི་ལཱེའི་སྐད་ཀྱིས་“ཁྱེད་ཀྱི་ཨ་མ་ནི་ལྗེ་ནོའོ་ཝའི
མི་ཡིན་ནམ་ཟེར།
མཱར་ཁཱོའོ་ཡིས་ཡིན་ཞེས་ལན་བཏབ།
“ལྗེ་ནོའོ་ཝའི་བུད་མེད་དེ་ཁོ་ཚོ་དང་མཉམ་དུ་ཕྱིན་སོང་། ངས་
དངོས་སུ་མཐོང་སོང་”་ཟེར།
“ཁོ་ཚོ་གང་དུ་ཕྱིན་སོང་
“ཁོའོ་ཊྷོའོ་ཝ་གྲོང་ཁྱེར”
མཱར་ཁཱོའོ་ཡིས་དབུགས་རིང་ཞིག་འཐེན་རྗེས་་ང་རང་ཁོའོ་བྷོའོ་ཝ་
ལ་འགྲོ་རྒྱུ་ཡིན"ཟེར།
བགྲེས་སོང་དེས་སི་ཕེའེན་གྱི་སྐད་ཀྱིས“ཨོ། སྙིང་རྗེ་བའི་བུ་
ཆུང་། འདི་ནས་ཁོའོ་ཏྟོའོ་ཝ་དང་བར་ཐག་དབྱིན་ལིས་བརྒྱ་ཕྲག་
འགའ་ཡོད”ཟེར།
མཱར་ཁཱོའོ་ཡི་ངོ་མདོག་གློ་བུར་དུ་སྐྱ་ཐག་ཆོད་པར་གྱུར་ནས་ལག་
པ་ལྕགས་སྒོར་འཐམ།
བགྲེས་སོང་གི་སེམས་ལ་སྙིང་རྗེ་ཞིག་སྐྱེས་ནས་སྒོ་ཕྱེ་སྟེ་ང་ཚོས་
མཉམ་དུ་ཐབས་བཀོད་འཐེན” “ནང་དུ་ཤོག ང་ཚོས་ཐབས་བཀོད་
གཞན་ཞིག་འཐེན་་ཞེས་བཤད་ནས་མར་ཙོག་བྱུང་། ཁོང་གིས་མཱར་
ཁཱོའོ་ཡང་མར་ཙོག་ཏུ་བཅུག་སྟེ་ཧ་ཅང་ནན་ཏན་ངང་ཁོས་དོན་དག་
གི་བརྒྱུད་རིམ་ཡོངས་བཤད་པར་ཉན། ཁོང་གིས་འདང་ཞིག་བརྒྱབ་
རྗེས“ལག་ཏུ་སྒོར་མོ་ཡོད་དམ"ཟེར།
མཱར་ཁཱོའོ་ཡིས“ད་དུང་འགའ་ཡོད”ཅེས་ལན་སློག
བགྲེས་སོང་གིས་ཡང་བསྐྱར་འདང་ཞིག་བརྒྱབ་རྗེས། འཕྲིན་ཡིག་
ཞིག་བྲིས་ནས་ཁོའི་ལག་ཏུ་བཞག་སྟེ་བཤད་རྒྱུར།
“ཉོན་དང་། བུ་ཆུང་། འཕྲིན་འདི་ཁྱེར་ནས་པོ་ཁ་གྲོང་ཁྱེར་ལ་
སོང་། དུས་ཚོད་གཉིས་མ་གཏོགས་མི་དགོས། དེ་གའི་སྡོད་དམངས་ཕྱེད་
ཀ་ལྗེ་ནོའོ་ཝའི་མི་རིགས་ཡིན་པས། ཁོ་ཚོས་ཁྱོད་ལ་ལམ་སྟོན་ངེས། པོ་
ཁ་ལ་འབྱོར་རྗེས། འཕྲིན་འདིའི་ནང་བྲིས་ཡོད་པའི་སྐུ་དྲག་དེ་འཚོལ་
དུ་སོང་། ཁོ་ངོ་མི་ཤེས་མཁན་གཅིག་ཀྱང་མེད། འཕྲིན་འདི་ཁོ་ལ་སྤྲོད།
ཁོས་ཁྱོད་སང་ཉིན་རཱོ་ཛར་རེ་ཡཱིའོ་གྲོང་ཁྱེར་ལ་བསྐྱལ་ངེས། མི་འགའ་
ཁྱོད་ལ་ངོ་སྤྲོད་བྱས་ཏེ་ཁོ་ཚོས་ཐབས་བཀོད་འཐེན་ནས་ཁྱོད་ཁོའོ་བྷོའོ་
ཝ་ལ་བསྐྱལ་ངེས། དེ་ནས་ཁྱོད་རང་ཨ་མ་དང་ལྷན་འཛོམས་འབྱུང་ཐུབ།
ད་དུང་འདི་དག་ཀྱང་ཁྱེར”ཟེར་ནས་དངུལ་སྒོར་འགའ་ཁོའི་ལག་ཏུ་
བཞག“ད་མྱུར་དུ་སོང་། སྙིང་སྟོབས་སྐྱེད་ཅིག གང་སར་ལྗེ་ནོའོ་ཝའི་མི་
རིགས་ཡོད་པས་ཁྱོད་ལ་ཁ་ཡ་བྱ་ངེས།བདེ་མོ་བྱོས་ཟེར།
མཱར་ཁཱོའོ་ཡིས་ཇི་ལྟར་བཀའ་དྲིན་ཞུ་དགོས་པའང་མི་ཤེས་པར་
གྱུར། ཁོས་་བཀའ་དྲིན་ཆེ་་ཞེས་བཤད། ཁོས་ཁུག་མ་ཁུར་ནས་ག་ལེར་
པོ་ཁ་ལ་ཕྱིན་སོང་། སེམས་སུ་མཚར་སྣང་དང་སྐྱོ་གདུང་གིས་ཁེངས།
ཁོད་ཡངས་ཤིང་འཁྲུག་ཆ་དོད་པའི་ཁྲོམ་ལམ་བརྒྱུད་ནས་མུ་མཐུད་དུ་
མདུན་ལ་ཕྱིན།
དང་ཐོག་གྲུ་གཟིངས་ནང་བུད་པའི་ཉིན་མོ་ནས་དེ་རིང་གི་བར།
བྱུང་བའི་དོན་ཡོད་ཚད་ནི་ཇི་འདྲའི་རྙོག་འཛིང་ཞིག་རེད་ཨང་། ཁོ་ནི་
ཚ་བ་རྒྱས་པའི་ནད་པ་ཞིག་དང་འདྲ། ཇི་འདྲའི་སུན་ཞིང་ཐང་ཆད་པ།
རེ་ཐག་ཆད་པ་ཞིག་རེད་ཨང་། མཚན་མོ་དེར། ཁོ་དང་གྲུ་ཁའི་གླ་བ་
ཞིག་པོ་ཁ་ཡི་ཁང་རྙིང་ཞིག་ཏུ་ཉལ། ཕྱི་ཉིན་ཉིན་གང་བོར་ཁོ་རང་ཤིང་
ཆ་མང་བོའི་ནང་ཉབ་བེ་ཉོབ་བེར་འདུག་དགོས་བྱུང་། མཚན་གུང་
ལ༑ ཁོ་རང་ནང་དུ་ཤིང་ཏོག་གིས་ཁེངས་པའི་ཟོང་འདྲུད་གྲུ་གཟིངས་
ཤིག་གི་ནང་བསྡད་ནས་རཱོ་ཛར་རཱེ་ཡློའོ་ལ་ཕྱིན། གྲུ་འདིའི་ཁ་ལོ་བ་ནི་
རིགས་རུས་གཅིག་པའི་ལྗེ་ནོའོ་ཝའི་ཆུ་རྐྱལ་བ་གསུམ་ཡིན་པས་ཁོ་
ལ་སེམས་གསོ་ཞིག་བྱིན། ཁོ་ཚོའི་ངོ་མདོག་ཉི་མས་སྲེག་ནས་རྫ་སྨུག་
ཏུ་གྱུར་འདུག
ཁོ་ཚོ་ལམ་དུ་ཆས། མཚོ་འགྲུལ་འདིར་ཏག་ཏག་ཉིན་གསུམ་
ཞག་བཞི་འགོར། ཉིན་གསུམ་ཞག་བཞི་ལྷག་གི་རིང་སྐྱི་གཡའ་བའི་
པ་ལ་ན་གཙང་ཆེན་ནང་མཚོ་འགྲུལ་བྱས་པ་དེ་མཱར་ཁཱོའོ་ལ་མཚོན་
ན་ཧ་ལས་དགོས་པ་ཞིག་རེད། འདི་དང་བསྡུར་ན་རྒྱལ་ནང་གི་མིང་དུ་
གྲགས་པའི་ཏ་པོ་གཙང་བོའང་ཆུ་ཕྲན་ཞིག་རེད།ཨེ་ཋི་ལེ་ཡི་རིང་ཚད་
ལྡབ་བཞིར་ཇེ་རིང་ལ་བཏང་ཡང་གཙང་བོ་འདིའི་དོ་ཟླ་མིན།
གྲུ་གཟིངས་དལ་གྱིས་གཏིང་མཐའ་མི་མངོན་པའི་གཙང་བོའི་
ནང་བསྐྱོད། ལན་རེར་གླིང་ཕྲན་རིང་བོ་རེ་བརྒྱུད་ངེས། གླིང་ཕྲན་དེ་
དག་ནི་སྔོན་ཆད་སྟག་དང་སྦྲུལ་གྱི་ཚང་ཡིན། ད་ལྟ་ལྕང་མས་ཁེངས་
ནས་ཡོད། རྒྱང་རིང་ནས་བལྟས་ན། ཆུ་ངོས་སུ་འཕྱོ་བའི་ནགས་ཚལ་
ཆུང་ཆུང་ཞིག་དང་འདྲ། མཚམས་རེར་གྲུ་གཟིངས་གུ་དོག་པའི་མིས་
བཟོས་གཙང་བོ་བརྒྱུད་ནས་ཐོན་རྒྱུ་ཞིག་མི་འདུག མཚམས་རེར་
མཐོང་ལམ་དུ་རྒྱ་མཚོ་དང་འདྲ་བའི་དབེན་འཇགས་ཀྱི་གཙང་བོ་ལས
ཅི་ཡང་མི་སྣང་། ལན་རེར་ཕྲེང་དུ་བསྟར་བའི་གླིང་ཕྲན་ཚོམས་སུ་
སླེབས་ནས་གློ་བུར་དུ་གྲུ་གཟིངས་ཀྱི་ཁ་ལོ་བསྒྱུར་བར་བྱེད་པ་དང་། ཡང་
ན་ཚང་ཚིང་འཁྲིགས་པའི་ནགས་ཚལ་ཞིག་ཏུ་སླེབས། མཐའ་འཁོར་
གྱི་ཡོད་ཚད་ཁ་ཁུ་སིམ་མེར་དབེན་ཞིང་འཇགས། ཁོ་དང་ཆུ་རྐྱལ་
བ་ཚོར་ཉིན་རེར་ཐེངས་གཉིས་ལ་བག་སོབ་དང་བསྙལ་ཤ་ཟ་རྒྱུ་ཡོད།
ཁོའི་གདོང་ལ་ཉིན་རྒྱུན་སྡུག་མདོག་ཞིག་མངོན་པའི་སྟབས་ཀྱིས་ཆུ་
རྐྱལ་བ་ཚོས་ཀྱང་ཁོ་དང་ཁ་བརྡ་མི་བྱེད། འདི་ལྟར་ཁེར་རྐྱང་དང་ཡི་
མུག་པའི་ངང་ཉིན་ཞག་ལོ་འགོར་ལྟ་བུའི་སུན་སྣང་སྐྱེས།
དགོང་མོར། གྲུ་བ་ཞིག་གི་གླུ་སྐད་ལས་བྱིས་དུས་ཨ་མས་ཁོ་ལ་
གཉིད་འགུགས་གླུ་དབྱངས་བླངས་པ་ཡང་ཡང་དྲན། མཚོ་འགྲུལ་གྱི་
ཆེས་མཐའ་མཇུག་གི་དགོང་མོར། ཁོས་གླུ་སྐད་གོ་ནས་རང་དབང་
མེད་པར་ངུ་ཤུམ་བྱས། གྲུ་དཔོན་གྱིས“སྙིང་སྟོབས་སྐྱེད། བུ་ཆུང་། ལྗེ་
ནོའོ་ཝའི་བུ་ཞིག་ཡིན་ཕྱིན་ས་མཐའ་ནས་ངུས་ན་མི་འགྲིག ལྡེ་ནོའོ་
ཝའི་སྐྱེས་པ་ཞིག་ཡིན་ན་འཛམ་གླིང་ལ་བསྐོར་བ་བྱེད་ཕོད། ས་གང་
དུ་སོང་ཡང་དཔའ་མི་ཞུམ་་ཟེར།
ཁོས་སྐད་ཆ་དེ་ཐོས་རྗེས་མགོ་ཡར་དགྱེ་སྟེ་གྲུའི་འཁོར་སྐྱོགས་སྟེང་
ཁུ་ཚུར་ཞིག་གཞུས་ནས“ཡ།ཆོག་གིལོ་ག་ཙམ་འགོར་རུང་།བར་ཐག་
ཅི་འདྲ་རིང་རུང་། ངས་ངེས་པར་དུ་ཨ་མ་བཙལ་ནས་རྙེད་དགོས། མ་
འཆི་བར་དུ་ཨ་མ་བཙལ་ནས་རྙེད་དགོས་ཟེར། ཞོགས་པའི་སྐྱ་རེངས་
ཀྱི་དུས་སུ། ཁོ་ཚོ་བདེ་ལེགས་ངང་འབྱོར། དེ་ནི་གྲང་ངར་ཆེ་བའི་ཞོགས་
པ་ཞིག་རེད། གྲོང་ཁྱེར་དེ་པ་ལ་ན་གཙང་འགྲམ་དུ་ལྷུན་གྱིས་ཆགས་
ཡོད། གྲུ་ཁར་རྒྱལ་ཁབ་སོ་སོའི་གྲུ་གཟིངས་བརྒྱ་ཕྲག་འགའ་བཞག་
འདུག གྲུ་དར་སྣ་ཚོགས་གྱི་གཟུགས་བརྙན་གཙང་བོའི་རླབས་རིས་
ནང་མེ་ལོང་བཞིན་ཤར་ཡོད།
ཁོ་རང་མཚོ་འགྲམ་དུ་སླེབས་མ་ཐག སྐུ་ཞབས་པོ་ཁས་ངོ་སྤྲོད་
གནང་བའི་སྐུ་དྲག་དེ་འཚོལ་དུ་ཕྱིན། ཁོ་རང་རཱོ་ཛར་རཱེ་ལཱོ་ཡཱོའོ་གྲོང་དུ་
ཕྱིན་མ་ཐག ཧ་ཅང་རྒྱུས་ཡོད་པ་ལྟར་སྣང་། དེ་གར་ཡང་ཁོད་ཡངས་
ཤིང་དྲང་བའི་ཁྲོམ་ལམ་དང་། གཞོགས་གཉིས་སུ་དཀར་ཞིང་དམའ་
བའི་ཁང་བ་ཕྲེང་བསྟར་སྒྲིག་ཡོད། ཁང་ཀླད་དུ་ཁ་པར་དང་གློག་
འཕྲིན་གྱི་སྐུད་པ་སོགས་སྡོམ་ཐག་ལྟར་འཐེན་ཡོད། ཁྲོམ་དུ་མི་དང་
རླངས་འཁོར་ཤིང་རྟ་སོགས་ཀྱི་འདུ་འཛི་ཧ་ཅང་འཁྲུག་ཆ་དོད། ཁོ་རང་
ཡང་བསྐྱར་པོ་ཡེ་ནོ་སི་ཨེ་ལིས་སི་གྲོང་ཁྱེར་ལ་སླེབས་པ་ལྟར་སྣང་།
སེམས་སུ་རང་དབང་མེད་པར་ཨ་ཁུ་ཚང་བཙལ་དགོས་སྙམ། ཁོ་དུས་
ཚོད་གཅིག་ལྷག་རིང་ཡར་རྒྱུག་མར་རྒྱུག་བྱས་ཏེ་ལམ་འགྲོ་བ་ཚོར་
ལམ་འདྲི་བྱས་མཐར་སྐུ་དྲག་དེའི་སྡོད་གནས་རྙེད། ཁོས་ཁོ་ཚང་གི་
སྒོ་དྲིལ་ཐེངས་གཅིག་མནན་པ་ན། ལུས་རྒྱགས་ཤིང་ཆེ་བའི་གཉེར་
བ་སྒོར་ཐོན་ཏེ་ཧ་ཅང་གཏུམ་དྲག་གི་ཉམས་ཀྱིས་ཁྱོད་ཀྱིས་ཅི་བྱ་
འདོད་ཟེར།
མཱར་ཁཱོའོ་ཡིས་སྐུ་དྲག་དེའི་མིང་བཤད་ནས་ཁོ་ཡོད་མེད་དྲིས།
གཉེར་བས“བདག་པོ་ཁྱིམ་དུ་མི་འདུག ཁ་སང་ཕྱི་དྲོར་ཁྱིམ་མི་
དང་མཉམ་དུ་པོ་ཡེ་ནོ་སི་ཨེ་ལིས་སི་གྲོང་ལ་ཕྱིན་སོང་ཟེར།
གློ་བུར་དུ་མཱར་ཁཱོའོ་སྨྲ་བ་མེད་པར་ལུས། ཁྱུག་ཙམ་ནས་ལྡབ་ལྡིབ་
ངང་་ཡིན་ཡང་ས་འདིར་ང་ལ་ངོ་ཤེས་གྲོགས་པོ་གཅིག་ཀྱང་མེད”ཅེས་
བཤད་ནས་མིང་བྱང་ཁོ་ལ་བྱིན།
གཉེར་བས་མིང་བྱང་ཚུར་བླངས་ནས་བལྟས་ཙམ་བྱས་རྗེས་ངར་
སྐད་ཀྱིས་ངས་ཁྱེད་ཀྱི་ཆེད་ཅི་ཡང་བསྒྲུབ་མི་ཐུབ། ཟླ་གཅིག་གི་རྗེས་
ནས་བདག་པོ་ཕྱིར་སླེབས་རྗེས་འདི་ཁོ་ལ་སྤྲད་ཆོག་་ཟེར།
“འོན་ཀྱང་། ང་གྲོགས་མེད་ཁེར་རྐྱང་ཡིན། ང་ལ་ཁྱེད་ཀྱི་རོགས་
རམ་མཁོ”ཞེས་མཱར་ཁཱོའོ་ཡིས་ཞུ་བ་བྱས།
གཉེར་བས་ཧ་ཅང་གདུག་རྩུབ་ཚ་བའི་ངང“ཅི་འདྲའི་སུན་བྱེད་ཅིག་
“གྲོང་ཁྱེར་འདིར་ཁྱོད་ཚོའི་རྒྱལ་ཁབ་ནས་ཐོན་པའི་ཉམ་ཐག་གི་མི་མང་
དྲགས་སོང་། ཕར་སོང་། ཕྱིར་ཨེ་ཋི་ལཱེར་སློང་མོ་བྱེད་དུ་སོང་ཞེས་བཤད་
ནས་སྒོ་བརྒྱབ་བྱུང་།
མཱར་ཁཱོའོ་ཕ་བོང་ཞིག་དང་འདྲ་བར་དེ་གར་འགྲེང་ནས་འགུལ་
ཙམ་ཡང་མི་བྱེད།
ཁོས་ཁུག་མ་ཁུར་ནས་དལ་གྱིས་ཕྱིར་བུད་སོང་། ཁོའི་སེམས་སུ་
ཆུ་འཁྱག་བླུགས་པ་ལྟར་འཁྱག་སིབ་སིབ་བྱེད། ད་ནི་ཇི་ལྟར་བྱ། གང་
དུ་འགྲོ། རཱོ་ཛར་རཱེ་ཡཱོའོ་ནས་ཁོའོ་ཊྷོའོ་ཝ་ཡི་བར་ད་དུང་ཉིན་གཅིག་
གི་མེ་འཁོར་ལམ་ཐག་ཡོད། ཁོའི་ལག་ཏུ་དངུལ་རྡོག་འགའ་ལས་ལྷག་
མི་འདུག དེ་དག་དི་རིང་གི་ཁ་ཟས་ཉོ་སྤྱད་དུ་བཀོལ་དགོས་པས་ད་
ནི་ཁོ་ལ་སྐར་གང་ཡང་མི་འདུག ལམ་གླ་གང་ནས་འཚོལ། ཁོ་སོང་
ནས་གཡོག་ལས་བྱས་ཆོག ཡིན་ཡང་ལས་ཀ་ཇི་ལྟར་འཚོལ། གཞན་
ལ་སློང་མོ་བྱེད་དམ། ཨ། མིན། ད་གིན་གྱི་གཉེར་བ་དེ་དང་འདྲ་བའི་
གཏུམ་དྲག་ཅན་གྱི་སྡང་སྡིག་ཉོ་མི་བསམ། མིན། ནམ་ཡང་མིན། དེ་
ལས་ཤི་ན་དགའ། ཁོས་དེ་ལྟར་བསམ་བཞིན་མུ་མཐའ་བྲལ་བའི་
ལམ་སྣེར་ཅེར། ཁོའི་སེམས་ཤུགས་ཉམས་ནས་ཁུག་མ་ཟུར་ཞིག་ཏུ་
གཡུགས། གྱང་ལ་བསྙེས་ནས་ཙོག་པུར་བསྡད། ལག་གཉིས་ཀྱིས་མགོ་
བོ་བསྐྱོར་ནས་བསྡད།
ཁོའི་གམ་དུ་ལམ་འགྲོ་བ་རྣམས་བྲེལ་རྟབ་ཚབ་ཚུབ་ངང་འགྲོ་
འོང་བྱེད་བཞིན་ཡོད་ལ། རླངས་འཁོར་སོགས་ཀྱི་སྒྲ་སྣ་ཚོགས་འཁྲུག་
ཆ་དོད། བྱིས་པ་འགས་མཚར་སྣང་དང་བཅས་ཁོ་ལ་ལྟ་བཞིན་འདུག
ཁོ་རང་དེ་ལྟར་འགུལ་ཙམ་ཡང་མི་བྱེད། གློ་བུར་དུ་མི་ཞིག་གིས་ཨེ་ཋི
ལཱེའི་སྐད་ཀྱིས“བུ་ཆུང་། ཅི་བྱུང་སོང”ཟེར།
ཁོས་མྱུར་དུ་མགོ་ཡར་དགྱེ་ནས་བལྟ་དུས་རང་དབང་མེད་པར་
བྲེད་ཤ་ཞིག་ལངས་ནས་ཡར་ལངས།“ཨ་ཙི།ཁྱོད་ཡིན་ནམ”
མ་གཞིར་མཚོ་འགྲུལ་བྱེད་སྐབས་ངོ་ཤེས་པའི་གྲོགས་པོ་རྙིང་བ་
ལོན་པ་ཏིའི་རྒན་པོ་དེ་རེད།
རྒན་པོ་དེའང་ཧ་ལས་བཞིན་ཡོད། རྒན་པོས་ཁ་མ་གྲགས་གོང་
ཁོས་མྱུར་དུ་དོན་གྱི་བརྒྱུད་རིམ་དག་ཁོ་ལ་བཤད།
“ང་ལ་ད་ལྟ་སྒོར་སྐར་གང་ཡང་མེད། ངེས་པར་དུ་ལས་ཀ་ཞིག་
བཙལ་དགོས། ཁྱེད་ཀྱིས་ང་ལ་བྱ་བ་ཞིག་ངོ་སྤྲོད་གནང་རོགས། ངས་
ཅི་ཡང་བསྒྲུབ་ཐུབ། གད་སྙིགས་འཐུ་བ། ཁྲོམ་ལམ་ཕྱག་བདར་བྱེད་པ།
ཞིང་འདེབས་པ་སོགས་གང་ཡང་ཆོག ང་ལ་བག་སོབ་ནག་པོ་ཞིག་
ཟ་རྒྱུ་ཡོད་པས་ཆོག ཨ་མ་དང་ལྷན་འཛོམས་བྱུང་ཐུབ་ན་ངས་གང་
བསྒྲུབ་དགོས་ཀྱང་འཐད་པ་ཡིན། ཁྱེད་ཀྱིས་ང་ལ་སྙིང་རྗེ་སྒོམ་ནས་
ལས་ཀ་ཞིག་ངོ་སྤྲོད་བྱེད་རོགས”
བགྲེས་སོང་གིས་མ་མགལ་འཕྲུག་འཕྲུག་བྱེད་བཞིན་་ཇི་འདྲའི་
ལས་ངན་ཞིག་རེད་ཨང་། ལས་ངན་པ་ལ" "ལས་ཀ་འཚོལ། ལས་ཀ་
འཚོལ། ལས་ཀ་འཚོལ་རྒྱུ་སླ་མོ་རེད། ངས་འདང་ཞིག་རྒྱག འདིར་
ཨེ་ཋི་ལཱེའི་མི་མང་བོ་ཡོད་པས་དངུལ་སྒོར༣༠རག་རྒྱུར་ལས་སླ་མོ་
རེད་ཟེར།
སྐད་ཆ་དེ་ཐོས་མ་ཐག་མཱར་ཁཱོའོ་ཡི་སེམས་སུ་ཡང་བསྐྱར་རེ་བའི་
གསོན་ཤུགས་རྒྱས།
རྒན་པོས་་ངའི་རྗེས་ལ་ཤོག”ཟེར།
་་གང་དུ་འགྲོ་
“ངའི་རྗེས་ལ་ཤོག་དང་ཤེས་ངེས”
ཁོས་རྒན་པོའི་རྗེས་དེད་ནས་ཁྲོམ་ལམ་རིང་མོ་ཞིག་བརྒྱུད་དེ་
སོང་། ཁོ་གཉིས་མགྲོན་ཁང་ཞིག་གི་སྒོ་ཁར་འབྱོར་དུས་རྒན་པོས་འགྲོ་
མཚམས་བཞག་ནས་ཀླད་ཀྱི་སྒོ་བྱང་ལ་ལྟ་བཞིན་འདུག སྒོ་བྱང་སྟེང་
དུ་སྐར་མ་ཞིག་བྲིས་ཡོད་པ་དང་འགྲམ་དུ་ཨེ་ཋི་ལཱེའི་སྐར་མ་ཞེས་
པའི་ཡིག་འབྲུ་འགའ་བྲིས་ཡོད། རྒན་པོ་ཧ་ཅང་དགའ་སྤྲོ་སྐྱེས་ནས་ཁ་
ཕྱིར་འཁོར་ཏེ་མཱར་ཁཱོའོ་ལ“ང་ཚོ་ཏག་ཏག་ཡོང་རན་རེད”ཟེར།
ཁོ་ཚོ་ཁང་བ་ཆེན་པོ་ཞིག་གི་ནང་དུ་འཛུལ། ནང་དུ་ཅོག་རྩེ་མང་
བོ་ཡོད། མི་མང་བོས་དེ་གར་ཆང་འཐུང་བཞིན་སྐད་ཆེན་པོས་ལབ་
གླེང་བྱེད་བཞིན་འདུག ལོན་པ་ཏིའི་རྒན་པོ་དེ་མདུན་ཐད་ཀྱི་ཅོག་
རྩེའི་གམ་བཅར་ནས་ཁོ་ཚོ་ལ་ཁམས་བདེ་ཞུ་བར་བལྟས་ན་ཁོ་སྔོན་
ཆད་ཀྱང་གནས་འདིར་ཡོང་མྱོང་བ་འདྲ།
དེ་ནས་རྒན་པོས་ལྷན་རྒྱས་རྣམས་པ” "སྙིང་རྗེ་བའི་བྱིས་པ་འདི
ནི་འུ་ཚེའི་རིགས་མཐུན་སྤུན་ཟླ་རེད། ཁོས་ཨ་མ་བཙལ་བའི་ཆེད། ལྗེ་
ནོའོ་ཝ་ནས་གཅིག་པུར་བྷེ་ཝའེ་ནཱ་སི་ཨེར་རི་སི་གྲོང་ཁྱེར་ལ་ཡོང་བ་
རེད།པོ་ཡེ་ནོ་སི་ཨེ་ལིས་སི་ལ་སླེབས་རྗེས། ཁོའི་ཨ་མ་སྔ་མོ་ནས་ཁོའོ་
བྷོའོ་ཝ་ལ་གནས་སྤར་བ་ཤེས། དེ་ནས་གཞན་གྱི་ངོ་སྤྲོད་བརྒྱུད།
རང་ཟོང་སྐྱེལ་གྲུ་གཟིངས་ཤིག་ལ་བསྡད་ནས་ཉིན་གསུམ་ཞག་བཞིའི་
རྗེས་སུ་རཱོ་ཛར་རཱེ་ཡཱོའོ་ལ་འབྱོར། ཡིན་ཡང་ཁོས་མིང་བྱང་གཉེར་བར་
སྟེར་དུས། གཉེར་བས་ཁོ་ལ་ཁ་ཡ་མ་བྱས། ད་ལྟ་ཁོ་ལ་སྒོར་སྐར་གང་
ཡང་མི་འདུགཁོ་རང་གཅིག་པུར་གང་སར་འཁྱམ་བཞིན་འདུག ངོ་མ་
སྙིང་རྗེ་བ་ཞིག་རེད།ཁོ་ནི་སེམས་དཀར་གཤིས་དྲང་གི་བྱིས་པ་ཞིག་རེད།
ང་ཚོས་ཁོ་ལ་རོགས་བྱེད་འོས། འུ་ཚོས་སྒོར་འགའ་བསྡུས་ན་ཁོ་ལ་ལམ་
གླ་འཛོམ་ཡོང་། ང་ཚོས་རང་གི་རིགས་མཐུན་སྤུན་ཟླར་ས་མཐའ་ནས་
འདི་འདྲའི་དཀའ་ངལ་འཕྲད་དུས་སེམས་ནས་བཟོད་དམ་་ཟེར།
“དཔེ་མི་སྲིད། འཇིག་རྟེན་ན་འདི་འདྲའི་དོན་ཡོད་མི་སྲིད་་ཚང་
མས་ཅོག་རྩེ་རྡེབ་ནས“ཁོ་ནི་ང་ཚོའི་རིགས་གཅིག་སྤུན་ཟླ་རེད། འདིར་
ཤོག བུ་ཆུང་། ང་ཚོ་ཚང་མ་ཕྱི་སྡོད་ཡུལ་གྱར་བ་རེད། ཇི་འདྲའི་བྱིས་
པ་སྙིང་རྗེ་ཞིག སྒོར་མོ་ཡོད་ན་ཚང་མས་ཁྱེར་ཤོག ངོ་མ་ངར་བ་
རེད། ཁོ་གཅིག་པུར་ཡོང་བ་རེད། སྙིང་སྟོབས་ཆེན་པོ་འདུག སྤུན་ཟླ།
ཆང་གང་འཐུང་།སེམས་ཁུར་མ་བྱེད།ང་ཚོས་ཁྱོད་ཨ་མའི་སར་བསྐྱལ
ངེས་ཟེར། མི་ཞིག་གིས་ཁོའི་ངོ་ལ་བྱིལ་བྱིལ་བྱས་པ་དང་། གཞན་ཞིག་
གིས་ཁོའི་ཕྲག་པར་རྡེབ་རྡེབ་བྱས། ཡང་གཞན་ཞིག་གིས་ཁོའི་རྒྱབ་
ཀྱི་ཁུག་མ་མར་བླངས། བྱིས་པ་འདིའི་གཏམ་རྒྱུད་སྐད་ཅིག་ཙམ་ལ་
མགྲོན་ཁང་ཡོངས་སུ་གྲགས། ཁྱིམ་མཚེས་ཨ་ཀུན་ཐིན་གྱི་འགྲུལ་
བ་གསུམ་ཡང་ཁོ་ལ་ལྟ་རུ་ཡོང་། ལོན་པ་ཏིའི་རྒན་པོས་མཐའ་འཁོར་
ནས་སྒོར་མོ་བསྡུ་བཞིན་ཡོད། སྐར་མ༡༠མ་འགོར་བར། ལིས་ལ་
སྒོར༤༢འཛོམས་སོང་
རྒན་པོས་མཱར་ཁཱོའོ་ལ་ད་ཤེས་སོང་ངམ། ཨ་རི་ནས་དོན་བསྒྲུབས་
ན་ཧ་ཅང་མགྱོགས”ཟེར།
མགྲོན་པོ་ཞིག་གིས་མཱར་ཁཱོའོ་ལ་ཆང་ཕོར་གཏད་དེ“འཐུང་དང”
“ཁྱེད་ཀྱི་ཨ་མ་བདེ་འཚམ་ཡིན་པར་སྨོན་”ཟེར།
ཚང་མས་ཆང་ཕོར་ཡར་བཀྱགས། མཱར་ཁཱོའོ་ཡིས་ཡང་དང་
བསྐྱར་དུ་ངའི་ཨ་མ་བདེ་འཚམ་ཡིན་པར་སྨོན་ཟེར། ཡིན་ཡང་ཁོ་
རང་སེམས་འགུལ་ཐེབས་ནས་མིག་ཆུས་མིད་པ་འགགས་ཏེ་སྐད་
ཆའང་མི་ཐོན་པར་གྱུར། དེ་བས་ཆང་ཕོར་ཅོག་རྩེ་སྟེང་བཞག་ནས་
རྒན་པོའི་སྐེ་ལ་འཐམ།
ཕྱི་ཉིན་ཕྱོགས་པར། མཱར་ཁཱོའོ་ཡི་གདོང་ལ་འཛུམ་གྱིས་ཁེངས་
ནས་ཁོའོ་བྷོའོ་ཝ་ལ་ཕྱིན། འོན་ཀྱང་མེ་གླིང་ན་སེམས་སྤྲོ་བའི་ཡུལ་
ལྗོངས་གཅིག་ཀྱང་མེད་པར་གང་སར་མུག་རི་ཐང་སྟོང་རེད། གནམ་
གཤིས་ཚ་བ་ཆེ་ཞིང་། མེ་འཁོར་ནང་ཡང་ཧ་ལམ་སྟོང་བ་རེད། མི་མེད་
ལུང་སྟོང་གི་ཀླུང་ཐང་ཆེན་པོ་དེ་བརྒྱུད་དུས། མེ་འཁོར་ནང་ཁོ་གཅིག་
པུ་ཡིན་པ་ལྟར་སྣང་། གཡས་ལྟ་གཡོན་ལྟ་འགའ་བྱས་པ་ན། མཐོང་
ལམ་དུ་མུ་མཐའ་བྲལ་བའི་ཀླུང་ཐང༌། ཡལ་ག་འཁྱོག་ཅིང་བཟོ་བལྟ་
བཙོག་པའི་སྡོང་ཕྲུག་དག་གཏུམ་ཉམས་ངང་གནས། ད་དུང་མཐོང་
དཀོན་པའི་རྩི་ཤིང་རྙིད་པོ་དག ཀླུང་ཐང་འདི་ནི་དབེན་ས་འཇིགས་སུ་
རུང་བའི་མྱ་ངམ་གྱི་འབྲོག་ཆེན་ཞིག་རེད།
ཁོ་རང་དུས་ཚོད་ཕྱེད་ཙམ་ལ་གཉིད་ནས་སད་རྗེས། མཐའ་འཁོར་
གྱི་རྣམ་པར་འགྱུར་བ་ཕྲན་ཙམ་མི་འདུག མེ་འཁོར་སྐྱོད་མཚམས་
བཞག་ནས་བསྡད་འདུག་མོད། ས་ཚིགས་དེའང་མི་མེད་ཐང་སྟོང་ཞིག་
རེད། མི་སྐད་ཅིག་ཀྱང་གོ་རྒྱུ་མི་འདུག གྲང་རླུང་དལ་གྱིས་ལྡང་བྱུང་།
ཟླ་བཞི་བའི་ཟླ་མཇུག་ཏུ་ལྗེ་ནོའོ་ཝ་ནས་ལམ་ལ་ཆས་སྐབས། ཁོས་མེ་
གླིང་དུ་ད་ལྟ་དགུན་ཁ་ཡིན་པ་མ་ཤེས། དེ་བས་ཁོས་ད་དུང་དབྱར་ལྭ་
གྱོན་ཡོད།
དུས་ཚོད་འགའི་རྗེས་སུ། ཁོ་གྲང་ནས་གྲང་འདར་བརྒྱབ་བྱུང་།
མ་ཟད་ཉིན་འགའི་ངལ་དུབ་དང་སུན་སྣང་། མཚན་མོར་གཉིད་ཆག་
པ་བཅས་ཀྱི་དབང་གིས་ཁོ་རང་ཉབ་བེ་ཉོབ་བེར་གྱུར་ཏེ་ཡང་བསྐྱར་
གཉིད་དུ་ཡུར། ཁོ་རང་ཡུན་རིང་ཞིག་ལ་གཉིད་ནས་སད་རྗེས་ལུས་
ཡོངས་སྦྲིད་ནས་སྡོད་བཟོད་མི་བདེ། ཁོའི་སེམས་སུ་སྐྲག་སྣང་གིས་
ཁེངས། ཁོས་རང་ཉིད་ཀྱི་བེམ་པོ་བྱང་ཨ་རིའི་ཐང་སྟོང་དུ་གཡུགས་
ནས་ཁྱི་ལྡོམ་དང་བྱ་རྒོད་དག་གིས་གཙབ་དབྲལ་དུ་བཏང་སྟེ་ཁོ་ཚོའི་
ཁ་ཟས་སུ་འགྱུར་བར་སེམས་ཁུར་བྱས། ཁོའི་ཡིད་ཀྱི་འཇིགས་སུ་རུང་
བའི་འཆར་སྣང་དེ་ནི་ཁོ་རང་གིས་སྔོན་ཆད་ལམ་འགྲམ་དུ་མཐོང་
མྱོང་བའི་སྣང་བརྙན་དེ་དང་ཀུན་ནས་མཚུངས་ཏེ། ཁོས་འགྲུལ་བཞུད་
ཀྱི་ལམ་བར་ནས་ཁྱི་ལྡོམ་དང་བྱ་རྒོད་དག་གིས་རྟ་དང་བ་ཕྱུགས་
སོགས་ཀྱི་རོ་ཟ་བཞིན་པ་ག་ས་ག་ནས་མཐོང་།
ཁོའོ་ཊྷོའོ་ཝ་ལ་འབྱོར་རྗེས། ཨ་མ་དང་ལྷན་འཛོམས་བྱུང་ཐུབ་བམ།
གལ་ཏེ་མོ་དེ་གར་མེད་ན་ཇི་ལྟར་བྱ། གལ་ཏེ་ལཱོ་སི་ཨལ་ཋི་སིའི་སྐུ་དྲག་
དེས་བཤད་པ་ངོ་མ་མིན་ན་ཅི་བྱ། གལ་ཏེ་ཨ་མ་ལགས་ཚེ་ལས་འདས་
སོང་བ་ཡིན་ན་ཇི་ལྟར་བྱ། མཱར་ཁཱོ འོ་འདི་ལྟ་བའི་འཆར་སྣང་སྣ་ཚོགས་
ཁྲོད་ཉུལ་ནས་ཡང་བསྐྱར་གཉིད་དུ་ཡུར། ཁོའི་རྨི་ལམ་དུ་རང་ཉིད་ཁོའོ་
བྷོའོ་ཝ་ལ་འབྱོར། དེ་ནི་དགོང་མོ་ཞིག་རེད། ཁོས་མི་ཚང་སོ་སོའི་སྒེའུ་
ཁུང་ལས“མོ་འདིར་མི་འདུག" “མོ་འདིར་མི་འདུག"ཅེས་འབོད་བཞིན་
པ་ཐོས་ཡོང་ནས། གློ་བུར་དུ་དངངས་སྐྲག་དང་བཅས་གཉིད་སད་ནས་
བལྟས་པ་ན། ཐོག་ལྭ་མདོག་མི་གཅིག་པ་གྱོན་ཞིང་སྨ་ར་ཡོད་པའི་མི་
གསུམ་ཁོ་ལ་ཅེར་ནས་སྐད་དམའ་མོས་ཅི་ཞིག་བཤད་བཞིན་འདུག
ཁོའི་སེམས་སུ་དོགས་སྣང་ཞིག་འགོག་མེད་དུ་སྐྱེས། ཁོས་ཇག་པ་འདི་
ཚོས་ཁོའི་ལམ་ཆས་འཕྲོག་སྟེ་ཁོ་རང་གསོད་རྩིས་ཡོད་པར་སྙམ། ཡིད་
ཕམ་སེམས་སྐྱོ་དང་། གྲང་ངར། འཇིགས་སྐྲག་བཅས་ཀྱི་གནོན་ཤུགས་
འོག་ཁོའི་སེམས་འཁྲུགས་ནས་ཅི་བྱ་གཏོལ་མེད་དུ་གྱུར་། མི་དེ་ཚོ་
ད་དུང་ཁོ་ལ་ཅེར་འདུག དེ་ལས་མི་གཅིག་ཁོའི་ཉེ་སར་བཅར་ཡོང་།
ཁོའི་སེམས་འཁྲུགས་ནས་སྨྱོ་ལ་ཁད་བྱས།ཁོ་མི་དེའི་མདུན་ལ་མཆོང་
ནས་སྐད་མཐོན་པོས“ང་ལ་སྒོར་སྐར་གང་ཡང་མེད། ང་ནི་དབུལ་བོའི་
བྱིས་པ་ཞིག་ཡིན། གཅིག་པུར་ཨེ་ཋི་ལེ་ནས་ཨ་མ་འཚོལ་དུ་ཡོང་བ་
ཡིན། ང་གྲོགས་མེད་ཁེར་རྐྱང་གི་བྱིས་པ་ཞིག་ཡིན། ང་ལ་གནོད་འཚེ་
མ་བྱེད”
ཁོ་ཚོས་ལམ་སེང་དོན་གྱི་ཧ་གོ་སྟེ་ཁོ་ལ་སྙིང་རྗེ་སྐྱེས་ནས། མྱུར་དུ་
ཁོ་ལ་གསལ་བཤད་བྱས། ཡིན་ཡང་ཁོས་ཧ་གོ་མ་བྱུང་། ཁོ་གྲང་ནས་
གྲང་འདར་རྒྱག་བཞིན་པ་མཐོང་ནས་ཁོ་ཚོས་ཐོག་ལྭ་ཞིག་ཁོའི་སྟེང་
བཀབ་ནས་ཁོ་གཉིད་དུ་བཅུག ས་སྲོད་ལ་སླེབས་དུས། ཁོ་ཡང་བསྐྱར་
གཉིད་དུ་ཡུར། མི་དེ་གསུམ་གྱིས་ཁོ་གཉིད་ལས་སློང་དུས། མེ་འཁོར་
ཁོའོ་བྷོའོ་ཝ་ལ་འབྱོར་འདུག
ཨ། ཁོའི་སེམས་གཞི་ནས་བདེར་བབས་ཏེ་དབུགས་རིང་ཞིག་
རྔུབ། ཁོས་སྒུག་བཟོད་མ་ཐུབ་པར་མྱུར་དུ་མེ་འཁོར་ལས་བབས།
ཁོས་ས་ཚིགས་ཀྱི་མི་ཞིག་ལ་བཟོ་བཀོད་པ་མའེ་ཁིའེ་ནའེ་ཞི་ཡི་སྡོད་
གནས་དྲིས་པ་དང་མི་དེས་ཁོ་ལ་ཆོས་ཁང་ཞིག་གི་མིང་བཤད་ནས་
བཟོ་བཀོད་པ་ཁོང་ཚང་ཆོས་ཁང་གི་ཉེ་འགྲམ་དུ་ཡོད་ཟེར། ཁོ་མྱུར་དུ་
བྱ་འཕུར་བ་ལྟར་རྒྱུགས།
སྐབས་དེར་མཚན་མོར་སླེབས་འདུག ཁོ་རང་གྲོང་ཁྱེར་ནང་དུ་ཕྱིན་
པ་ན་རཱོ་ཛར་རེ་ཡཱོའོ་ཁྲོམ་ལམ་དུ་སླེབས་པ་ལྟར་སྣང་། གཞོགས་གཉིས་
སུ་དཀར་ཞིང་དམའ་བའི་ཁང་བ་བསྟར་ཡོད་ལ། རིང་ཞིང་དྲང་བའི་ཁྲོམ་
ལམ་མང་བོ་ཡོད། འོན་ཀྱང་ལམ་འགྲོ་བ་ཤིན་ཏུ་ཉུང༌། ལམ་སྒྲོན་གྱི་གློག་
འོད་འོག་ལན་རེར་མིའི་གྲིབ་སོ་མག་མོག་རེ་མཐོང་ཡོང་།ཁོས་ཡར་མར་
ལ་ལྟ་ཞོར་དུ་ཁྲོམ་ལམ་ཉུལ་ནས་སོང་། གློ་བུར་དུ། བཟོ་བཀོད་ཁྱད་
མཚར་བའི་ཆོས་ཁང་ཞིག་ཧ་ཅང་མཐོ་ཞིང་བརྗིད་པའི་ངང་ལྷམ་མེར་
ཆགས་ཡོད། ཁོས་ཆོས་དཔོན་ཞིག་ལ་ལམ་དྲིས་པ་ན། ཅང་མ་འགོར་
བར་ཆོས་ཁང་འགྲམ་གྱི་ཁང་བ་རྙེད། ཁོས་ལག་པ་འདར་བཞིན་ཁང་
བའི་སྒོ་དྲིལ་མནན། ལག་པ་ཅིག་ཤོས་སྙིང་ཁ་ནང་དུ་འཚང་ལ་ཁད་
བྱེད་བཞིན་པའི་བྲང་ཁར་བཞག
རྒན་མོ་ཞིག་གིས་ལག་ཏུ་གློག་སྒྲོན་བཟུང་ནས་སྒོ་ཕྱེ་བྱུང་།
སྐད་ཅིག་ཙམ་ལ་མཱར་ཁཱོའོ་ཅི་བཤད་འདི་བཤད་མེར་པར་ལུས།
རྒན་མོས་སི་ཕེའེན་གྱི་སྐད་ཀྱིས“ཁྱོད་ཀྱིས་སུ་འཚོལ་བཞིན་
ཡོད”ཟེར།
མཱར་ཁཱོའོ་ཡིས་་བཟོ་བཀོད་པ་མའེ་ཁིའེ་ནའེ་ཞི”ཞེས་ལན་སློག
རྒན་མོས་ལག་གཉིས་བསྣོལ་ནས་བྲང་ཁར་བཞག་སྟེ་མགོ་བོ་
གཡུག་བཞིན་ཁྱོད་ཀྱང་སྐུ་ཞབས་མའེ་ཁིའེ་ནའེ་ཞི་འཚོལ་དུ་ཡོང་
བ་ཡིན་ནམ། ངོ་མ་སུན་བྱུང་། ཟླ་གསུམ་གྱི་རིང་། ང་ཚོས་ས་བཤད་རྡོ་
བཤད་མང་བོ་བྱས་ཀྱང་མི་ཕན། ཚགས་པར་སྟེང་ཡང་བཀོད་མྱོང་། ད་
དུང་ཁྲོམ་གྱི་ལམ་ཟུར་གང་རུང་དུ་ཁོ་རང་ཐོ་ཁོའུ་མན་ལ་གནས་སྤར་
བའི་སྤྱི་བསྒྲགས་སྦྱར་མྱོང་ཟེར།
མཱར་ཁཱོའོ་རེ་ཐག་ཆད་ནས་དབང་མེད་དུ་སྐད་ཆེན་པོས་འུར་
བརྒྱབ་བྱུང་། "ང་ལ་དམོད་སྔགས་ཕོག་པ་ཡིན་ནམ། ཅིའི་ཕྱིར་ཨ་མ་
བཙལ་ནས་མ་རྙེད། ང་ལམ་དུ་འཆི་ཐག་ཆོད། ང་སྨྱོ་ལ་ཁད། དེ་ལས་ཤི་
ན་དགའ། དཀོན་མཆོག་མཁྱེན། ས་དེའི་མིང་ལ་ཅི་ཟེར། གང་དུ་ཡོད།
བར་ཐག་ག་ཙམ་གདའ”
རྒན་མོས་ཁོ་ལ་སྙིང་རྗེ་ནས“ཝེ། ལས་ངན་གྱི་བྱིས་པ” “བར་ཐག་
དབྱིན་ལིས་བཞི་བརྒྱ་ལྔ་བརྒྱ་ལྷག་ཡོད་་ཟེར།
མཱར་ཁཱོའོ་ཡིས་ལག་གཉིས་ཀྱིས་ངོ་བསྐྱོར་ནས་ངུ་ངག་གིས་་ད་ནི་
ངས་ཇི་ལྟར་བྱ"ཟེར།
རྒན་མོས་“་ད་ངས་ཅི་བཤད་འོས། ལས་ངན་གྱི་བྱིས་པ” “ང་ལའང་
ཐབས་བཀོད་མེད་ཟེར།
གློ་བུར་དུ་མོའི་ཡིད་ལ་ཐབས་ཤིག་འཁོར་ནས་མྱུར་དུ་་ཉོན་དང་།
ངས་ཐབས་བཀོད་ཅིག་དྲན་ཡོང་། ལམ་འདིའི་གཡས་ཕྱོགས་བརྒྱུད་ནས་
སོང་ན།ཁང་མིག་གསུམ་པའི་མདུན་དུ་ས་སྟོང་ཞིག་ཡོད་པ་དང་།དེ་གར་
ཚོང་རྒྱག་བཞིན་པའི་བཟོ་དཔོན་ཞིག་ཡོད། ཁོ་སང་ཉིན་ཋུའུ་ཁུའུ་
མན་ལ་འགྲོ་རྒྱུ་རེད། ཁྱོད་སོང་ནས་ཚོད་ལྟ་ཞིག་བྱོས། ཁྱེད་ཀྱིས་ཁོ་ལ་
རོགས་འདྲ་བྱས་ན།ཁོས་སང་ཉིན་ཁྱོད་འཁྲིད་ན་ཐང་ཟེར།
མཱར་ཁཱོའོ་ཡིས་བཀའ་དྲིན་ཞུས་རྗེས་ཁུག་མ་ཁུར་ནས་ཕྱིན་
སོང་། སྐར་མ་གཉིས་ཀྱི་རྗེས་སུ། ཁོ་རང་གློག་མེ་གསལ་གྱི་ལེར་ཡོད་
སའི་ཐང་ཞིག་ལ་འབྱོར། དེ་གར་བཟོ་ལས་བ་ཚོས་བྱེ་རྡུལ་གྱི་སྒྱེ་མོ་
མང་བོ་ཟོང་སྐེལ་ཤིང་རྟ་ཆེན་པོ་ཞིག་གི་ནང་རྩིག་བཞིན་འདུག ཤིང་
རྟ་ཆེན་པོ་འདི་ནི་སྒྱུ་རྩལ་འཚོང་མིའི་འགུལ་སྐྱོད་ཁང་བ་དང་འདྲ།
དབྱིབས་ཀོར་ཀོར་ཡིན་པའི་ཐོག་ཁེབས་དང་མཐོ་ཞིང་ཆེ་བའི་ཤིང་
རྟ་བཅས་ཡོད། ཐོག་ལྭ་མདོག་དཀར་ནག་དྲ་མིག་ཅན་དང་འཇུར་རྟ
ཡུ་རིང་གྱོན་པའི་མི་གཟུགས་རིང་སྨ་ར་ཅན་ཞིག་གིས་ཟུར་ཞིག་ཏུ་
བཀོད་འདོམས་རྒྱག་བཞིན་འདུག
མཱར་ཁཱོའོ་མི་དེའི་ཉེ་སར་བཅར་ནས་གུས་གུས་ཞུམ་ཞུམ་ངང་
གནས་ཚུལ་ཞུས་ཏེ་ཞུ་བ་བྱས།
བཟོ་དཔོན་དེས་མཱར་ཁཱོའོ་ཡི་མགོ་ནས་རྐང་བའི་བར་ཞིབ་ལྟ་
ཞིག་བྱས་རྗེས་རྣམ་འགྱུར་མི་སྡུག་པ་ཞིག་བསྟན་ནས“འདུག་གནས་
སྟོང་བ་མི་འདུག་"་ཟེར།
མཱར་ཁཱོའོ་ཡིས་“་ང་ལ་ལིས་ལ་སྒོར༡༥ཡོད" “ཚང་མ་ཁྱོད་ལ་སྟེར།
ལམ་བར་དུ་ངས་ཁྱེད་ལ་གཡོག་ལས་བྱ་ཆོག ནོར་ལ་ཆུ་ལྡུད་པ་དང་
གཟན་རྩྭ་སྟེར་བ་སོགས་བྱ་ཆོག ངས་གང་བྱེད་དགོས་ཀྱང་འཐད་པ་
ཡིན། ང་ལ་བག་སོབ་འགའ་ཟ་རྒྱུ་ཡོད་པས་ཆོག སྐུ་ཞབས། ང་ལ་
འདུག་གནས་ཤིག་བཀོད་སྒྲིག་གནང་རོགས" བཟོ་དཔོན་གྱིས་ཡང་
བསྐྱར་ཁོ་ལ་ཞིབ་ལྟ་ཞིག་བྱས་རྗེས། རྣམ་འགྱུར་ཅུང་ཙམ་ཇེ་བཟང་ལ་
སོང་ནས“ངོ་མ་འདུག་གནས་སྟོང་བ་མི་འདུག ང་ཚོ་ཡང་ཐོ་ཁུའུ་མན་
ལ་འགྲོ་བ་མིན་པར་ཧྲིན་ཏིས་ཡ་གུ་ལ་འགྲོ་བ་ཡིན། ཁྱོད་ང་ཚོ་དང་
ལྷན་ཅིག་སོང་ཡང་ལམ་བར་དུ་མར་འབབ་དགོས་ཡོད་་ཟེར།
མཱར་ཁཱོའོ་ཡིས་ཨ། ལམ་ཐག་ལྡབ་གཉིས་ཀྱིས་རིང་བ་ཡོད་རུང་། ང་
རྐང་ཐང་ལ་སོང་ཆོག” “སྐྱོན་མེད། དེ་གར་འབྱོར་རྗེས་ངས་ཐབས་ཤིག་
འཐེན་ནས་ཁཱུའུ་ཁུའུ་མན་ལ་སོང་ཆོག ང་རྐང་ཐང་ལ་སོང་ཆོག ཁྱེད་
ཀྱིས་སྙིང་རྗེ་ཞིག་སྒོམ་ནས་ང་ལ་འདུག་གནས་སྟོང་བ་ཞིག་གནང་
རོགས། ངས་ཁྱོད་ལ་ཞུ་བ་བྱེད། ང་གཅིག་པུར་འདིར་མ་སྐྱུར”
“ཁྱེད་ཀྱིས་ཤེས་ཨེ་ཡོད།ཉིན་༢༠ལྷག་འགོར་ངེས་
“སྐྱོན་མེད། ང་ལ་དལ་འགོར་མེད་" “ལམ་བར་ནས་སྡུག་ཆེན་པོ་
མྱོང་ངེས”
“སྐྱོན་མེད། སྡུག་ཇི་འདྲ་མྱོང་དགོས་ཀྱང་ངས་བསྲན་ཐུབ”
“ད་དུང་ཁྱོད་གཅིག་པུར་འགྲོ་དགོས
“གལ་ཏེ་ཨ་མ་རྙེད་ཐུབ་ན།དཀའ་ཁག་ཇི་འདྲ་བརྒྱུད་དགོས་ཀྱང་
འཐད་པ་ཡིན། ཁྱེད་ཀྱིས་ང་ལ་ཁས་ལེན་རོགས”
བཟོ་དཔོན་གྱིས་གློག་སྒྲོན་ཁྱེར་ཡོང་ནས་ཡང་བསྐྱར་མཱར་ཁཱོའོ་
ལ་ཞིབ་ལྟ་ཞིག་བྱས་རྗེས་་ཡ།ཆོག་གི"ཟེར།
མཱར་ཁཱོའོ་ཡིས་བཟོ་དཔོན་གྱི་ལག་པར་འོ་ཞིག་བྱས།
བཟོ་དཔོན་འགྲོ་ཁར་ཁོ་ལ་་དོ་དགོང་ཁྱོད་འཁོར་སྒྲོམ་འདིའི་ནང་
ནས་ཉོལ“ “སང་ཉིན་ཞོགས་པའི་ཆུ་ཚོད་བཞིའི་སྟེང་ང་ཡོང་ནས་ཁྱོད་
འབོད།མཚན་བདེ་ལེགས"ཟེར།
ཕྱི་ཉིན་ཞོགས་པའི་ཆུ་ཚོད་བཞིའི་སྟེང་། ཤིང་རྟའི་རུ་ཁག་རིང་
མོ་ཞིག་མཚན་མོའི་སྐར་འོད་འོག་འཛེར་སྒྲ་དང་བཅས་མདུན་བསྐྱོད་
བྱས།ཤིང་རྟ་རེ་རེ་ནོར་དྲུག་གིས་དྲུད་ནས་ཡོད། ཆེས་མཐའ་མཇུག་གི་
ཤིང་རྟ་ཆེན་པོ་དེའི་ནང་དུ་བརྗེ་ཚབ་གྱི་ནོར་མང་བོ་བཅུག་ཡོད།
མཱར་ཁཱོའོ་གཉིད་ལས་བསླངས་རྗེས། ཟོང་སྐྱེལ་མེ་འཁོར་ནང་
གི་འབོལ་ཁྲི་ཞིག་གི་སྟེང་བསྡད་ནས་ཡང་བསྐྱར་གཉིད་དུ་ཡུར། ཁོ་
གཉིད་ལས་སད་དུས། ཤིང་རྟའི་རུ་ཁག་རིང་མོ་དེ་བསིལ་ས་ཞིག་ཏུ་
བསྡད་འདུག ཉི་འོད་ཐད་སོར་མགོ་ཐོག་ལ་ཕོག་ཡོད། མི་ཚང་མས་
རུ་མེ་བརྒྱབ་ནས་སྲེག་པའི་ནོར་སུག་ཅིག་བསྐོར་ནས་འདུག མེ་ལྕེ་
རླུང་ནང་འུར་འུར་འབར་བཞིན་ཡོད། ཟ་མ་ཟོས་རྗེས། ཚང་མ་གཉིད་
དུ་ཡུར། དར་ཅིག་ནས་ཡང་ཡར་ལངས་ཏེ་ལམ་ལ་ཆས། ལམ་ཧྲིལ་
བོར་འདི་ལྟར་བྱས་ནས་ཡོང་། འདི་འདྲའི་སྒྲིག་སྲོལ་ལྡན་པའི་འཚོ་བ་
ནི་སྦྱོང་བརྡར་ཐོབ་པའི་དམག་དཔུང་གི་འཚོ་བ་དང་འདྲ། ཉིན་རེར་
ཞོགས་པའི་ཆུ་ཚོད་ལྔ་སྟེང་ལམ་དུ་ཆས་པ་དང་། དུས་ཚོད་དགུའི་སྟེང་
ངལ་གསོ་བ། ཕྱི་དྲོར་དུས་ཚོད་ལྔའི་སྟེང་ལམ་དུ་ཆས་པ་དང་། དུས་
ཚོད་བཅུའི་སྟེང་ངལ་གསོ་བ། བཟོ་བ་ཚོ་རྟར་ཞོན་ནས་ནོར་དེད་དེ་
སོང་བ་དང་། མཱར་ཁཱོའོ་ཡིས་ཁོ་ཚོ་ལ་ཤ་སྲེག་བྱེད་ཀྱི་མེ་ཁ་གསོས། སྒོ་
ཕྱུགས་ལ་གཟན་རྩྭ་བྱིན། ཡང་ན་སྣུམ་སྒྲོན་ཕྱི་བ་དང་འཐུང་ཆུ་གྲ
སྒྲིག་བྱེད་པ་སོགས་བྱས།
ལམ་བར་གྱི་ཡུལ་ལྗོངས་དག་སྒྱུ་འཕྲུལ་བཞིན་ཁོའི་མིག་མདུན་
དུ་གཤར་ཡོང་། ཁམ་མདོག་གི་ནགས་ཚལ་དང་། ཁང་དམར་ཐར་
ཐོར་འགའ་ཡོད་པའི་གྲོང་ཚོ་ཞིག ས་རྒོད་ལུང་ཤུར་། ཚྭ་ཆུ་སྐམ་རྗེས་
ཀྱི་འོད་ཀྲིག་ཀྲིག་གི་ཚྭ་གཏེར་སོགས། གང་དུ་བལྟས་ཀྱང་གང་དུ་
སོང་རུང་མཐོང་ལམ་ནི་ཡོད་ཚད་གྲང་ཤུར་ཤུར་གྱི་ས་རྒོད་ལུང་ཤུར་
རེད། སྐབས་ཤིག་ལ། ཁོ་ཚོ་རྟ་མཆོག་ཁྱུ་གཅིག་ཁྲིད་པའི་རྐྱ་མི་གསུམ་
བང་རྩལ་སྐྱི་བསེར་རླུང་ལ་འགྲན་བཞིན་བརྒྱུགས་ནས་ཡོང་བ་དང་
འཕྲད། དེ་སྔོན་གྱི་མཚོ་འགྲུལ་བཞིན་ཉིན་རེར་ཡི་མུག་ཅིང་ངལ་
དུབ་པའི་བསྐྱར་ཟློས་ཀྱི་འཚོ་བ་རོལ། དགའ་འོས་པ་ཞིག་ནི་གནམ་
གཤིས་ཤིན་ཏུ་བཟང་། འོན་ཀྱང་ཡིད་སྐྱོ་བ་ཞིག་ནི་བཟོ་བ་ཚོས་མཱར་
ཁཱོའོ་བྲན་གཡོག་ལྟར་བཀོལ་ནས་ཁོ་ལ་བརྙས་བཅོས་སྣ་ཚོགས་བྱེད།
བསམ་བཞིན་ཁོ་ལ་ཁོས་ཐེག་དཀའ་བའི་གཟན་རྩྭའི་ཆུན་པོ་འདེགས་
སུ་འཇུག་པ་དང་། ཐག་རིང་ལ་ཆུ་ལེན་དུ་མངགས་པ་སོགས་མནར་
གཅོད་སྣ་ཚོགས་གཏོང་། ཁོ་རང་ཐང་ཆད་ནས་འཆི་ལ་ཁད་བྱེད།
མཚན་མོར་ཡང་གཉིད་ཡོང་ཐབས་བྲལ། ཤིང་རྟའི་འདར་འགུལ་གྱིས་
ཁོ་རང་ཕར་གཡོ་ཚུར་གཡོ་བྱས་ནས་གཉིད་བདེ་མོ་ཞིག་ཏན་ཏན་
ལོལོག་ཐབས་བྲལ། འཁོར་ལོའི་ཙིར་སྒྲས་རྣ་བ་འགད་ལ་ཁད་བྱེད། ངེས་
མེད་རྒྱུ་བའི་ལྷགས་རླུང་གིས་ཕྲ་ཞིང་སྣུམ་པའི་ས་རྡུལ་སོགས་ཁོའི་ཁ་
མིག་ཏུ་དེད་ཡོང་བས། ཁོའི་མིག་ཀྱང་འབྱེད་འཛུམ་མི་ཐུབ་པར་གྱུར།
དབུགས་ལེན་ཡང་ཁག་པོ་བྱུང་། ཉིན་རེར་ངལ་རྩོད་ཚད་ལས་བརྒལ་
བ་བྱས་པས་ལྭ་བའང་ནག་ནོག་རལ་ཧྲུལ་དུ་གྱུར། མ་ཟད་གཞན་གྱི་
སྡུག་དམོད་དང་གཅར་རྡུང་མྱངས་སྟབས་ཁོའི་སེམས་ཧ་ཅང་སྐྱོ་བོ་
བྱུང་། གལ་ཏེ་བཟོ་དཔོན་གྱི་ལྟ་སྐྱོང་དང་སེམས་གསོ་མེད་ན། ཁོའི་རེ་
ཐག་རྩ་བ་ནས་ཆད་སྲིད། ཁོ་རང་ནམ་རྒྱུན་འཁོར་སྒྲོམ་གྱི་ཟུར་ཞིག་
ཏུ་སྦས་ནས་མགོ་བོ་ཁུག་མའི་ནང་བཅུག་སྟེ་སེམས་སྡུག་གིས་ངུ་ཤུམ་
བྱེད། ཁོའི་ཁུག་མའི་ནང་ལྭ་རྙིང་འགའ་ལས་ཅི་ཡང་མི་འདུག ཁོ་
རང་ནམ་རྒྱུན་ཞོགས་པར་ཡར་ལངས་དུས། ལུས་ཕུང་ཉིན་རེ་ནས་
ཉིན་རེར་ཇེ་ཞན་དུ་འགྲོ་བཞིན་ཡོད་པ་ཚོར། “ཨ། ང་དེ་རིང་ལམ་ནས་
འཆི་ངེས། དོ་དགོང་བར་འཁྱོལ་རྒྱུ་མ་རེད། དོ་དགོང་བར་འཁྱོལ་རྒྱུ་
མ་རེད”ཅེས་ཁོས་ཆིག་ལབ་བརྒྱབ། ཁོས་ལས་ཀ་ཅི་འདྲ་མང་བོ་ལས་
ན་བརྙས་བཅོས་དེ་འདྲ་མང་བོ་མྱོང་། ཉིན་ཞིག་གི་ཞོགས་པར་བཟོ་
དཔོན་མེད་སྐབས་དང་བསྟུན་ནས། བཟོ་བ་ཞིག་གིས་ཁོས་འཐུང་ཆུ་
ལེན་འཕྱིས་སོང་ཞེས་བཤད་ནས་ཁོ་ལ་གཅར་རྡུང་བྱས། དེ་རྗེས་ཚང་
མས་ཁོ་ལ་རེས་མོས་ཀྱིས་བརྙས་བཅོས་བྱས། མི་རེས་ཁོ་ལ་བཀོད་
འདོམས་བྱེད་དུས་རྐང་བས་གཞུ་ཞོར“འདི་ཁྱེར་ནས་སོང་། སྤྲང་ཕྲུག
འདི་ཁྱོད་ཀྱི་ཨ་མར་བྱིན་ཞེས་གཤེ་གཤེ་བཏང་།
ཁོའི་སེམས་ཤི་ཚར། ཁོ་ལ་ན་ཚ་བྱུང་ནས་ཉིན་གསུམ་ལ་མལ་
སར་ལྷུང་། ཁོའི་སྟེང་དུ་མལ་ཐུལ་ཞིག་བཀབ་ནས་མལ་ཁྲིའི་སྟེང་ལོག
ཡོད། ཁོ་ན་ནས་ཚ་བ་རྒྱས་བཞིན་འདུག མཚམས་རེར་བཟོ་དཔོན་
ཡོང་ནས་ཁོ་ལ་ཆུ་ཁོལ་བསྐྱལ་བ་དང་ལག་རྩར་བརྟག་པ་ལས་མི་སུ་
ཞིག་གིས་ཀྱང་ཁོ་ལ་ཁ་ཡ་མི་བྱེད། ཁོའི་སེམས་སུ་མི་འགྱང་བར་རང་
ཉིད་འཆི་རྒྱུ་རེད་སྙམ། འཆི་ཁ་མར་ཁོས་ཨ་མ་ཡང་ཡང་བོས “ཨ། ཨ་
མ༑ ང་སྐྱོབ་རོགས། མྱུར་དུ་འདིར་ཤོག ང་འཆི་རྒྱུ་རེད། ཨ་མ་ལགས།
ད་ནི་ང་ཚོ་ནམ་ཡང་ལྷན་འཛོམས་འབྱུང་མི་སྲིད། ཨ་མ་ལགས། ཁྱོད་
ཀྱིས་ང་ལམ་ཞིག་ཏུ་འཆི་རྒྱུ་ཡིན་པ་ཡིད་ལ་འཁོར་ཨེ་མྱོང"
ཁོས་དེ་ལྟར་བཤད་བཞིན་ལག་གཉིས་ཐལ་མོ་སྦྱར་ཏེ་གསོལ་
བ་བཏབ། བཟོ་དཔོན་གྱི་སེམས་ཞིབ་མོའི་གཉོར་སྐྱོང་འོག་ཁོའི་ནད་
གཞི་རིམ་བཞིན་དྲག་སྐྱེད་དུ་སོང་། ནད་གཞི་སངས་དྲག་ཏུ་ཕྱིན་རྗེས་
འགྲུལ་བཞུད་འདིའི་ཆེས་མཐའ་མཇུག་གི་དཀའ་སྡུག་དུམ་རིམ་ཡང་
སླེབས་སོང་། ཁོ་རང་གིས་ཐབས་བཀོད་འཐེན་ནས་རྐང་ཐང་ལ་འགྲོ་
དགོས། གཟའ་འཁོར་གཉིས་འགོར་ཟིན། ཁོ་ཚོ་ཐོའ་ཁོའུ་མན་དང་
ཧྲིན་ཏིས་ཡ་གུ་ཡི་ལམ་མདོར་སླེབས་སོང་།བཟོ་དཔོན་གྱིས་ད་ནི་ཁྱོད་
ཤིང་རྟ་ལས་མར་བབས་ཏེ་རང་གཅིག་པུར་འགྲོ་རན་སོང་ཟེར། བཟོ་
དཔོན་གྱིས་ཁོ་ལ་ཇི་ལྟར་འགྲོ་དགོས་ཚུལ་གྱི་ལམ་སྟོན་བྱས་པ་དང་
ཁུག་མ་ཁོའི་ཕྲག་པའི་སྟེང་བཀལ་རྗེས་གྱེས་བརྡ་བཏང་ནས་རང་རང་
སར་ཕྱིན་སོང་།མཱར་ཁཱོའོ་ཡིས་ཁོའི་ལག་པར་འོ་ཞིག་བྱེད་བསམ་ཡང་
བྱེད་ལོང་མ་བྱུང་། ལམ་དུ་ཁོ་ལ་བརྙས་བཅོས་གཏོང་མཁན་གྱི་བཟོ་བ
ཚོས་ཀྱང་སེམས་ནས་མ་བཟོད་པར་ཁོ་ལ་གྱེས་བརྡ་བཏང་། མཱར་ཁཱོའོ་
ཡིས་ཀྱང་ལག་པ་གཡུག་ནས་ཁོ་ཚོར་གྱེས་བརྡ་བཏང་། ཁོ་རང་ལམ་
འགྲམ་དུ་འགྲེང་ནས་མིག་གིས་མཐོང་ཚད་བར་ཁོ་ཚོར་མིག་སྐྱེལ་
བྱས་པ་དང་། དེ་ནས་འཁྱར་འཁྱོར་ངང་གཅིག་པུར་ལམ་དུ་ཆས།
མུ་མཐའ་བྲལ་བའི་སྐྱ་ཆད་སྔོ་སྡུག་གི་ཀླུང་ཐང་ཁྲོད་ཡུན་རིང་
སོང་མཐར། གློ་བུར་དུ་རི་རྩེ་ཁ་བས་གཡོགས་པའི་རི་རྒྱུད་སྨུག་པོ་
མཐོ་བ་ནམ་མཁར་ཟུག་པ་ཞིག་མཐོང་། ཁོའི་སེམས་སུ་རང་དབང་
མེད་པར་ཕ་ཡུལ་གྱི་ཨ་འར་པེ་སི་རི་བོ་འཁོར་ཡོང་བས། ཕ་ཡུལ་དུ་
སླེབས་པ་ལྟ་བུའི་དགའ་སྣང་སྐྱེས། རི་དེ་ནི་ཨན་ཏིས་སི་རི་རྒྱུད་ཀྱི་
ཁོངས་སུ་གཏོགས་པ་དང་། མེ་གླིང་གི་སྐམ་སའི་སྒལ་ཚིགས་ལྟ་བུ་
ཡིན། རི་དེའི་མུ་རྒྱུད་ཧོ་ཏིས་གླིང་ཕྲན་ནས་བྱང་གི་རྒྱ་མཚོ་ཆེན་མོའི་
བར་ཡོད། ལྷོ་བྱང་གི་འཕྲེད་ཐིག༡༡༠ ཡིན། ཁོ་ཉིན་མཚན་དབྱེར་མེད་
དུ་བྱང་ཕྱོགས་ཚ་བའི་ས་ཁུལ་ཕྱོགས་སུ་བསྐྱོད་པས། གནམ་གཤིས་
ཀྱང་ཇེ་དྲོ་ནས་ཇེ་དྲོ་ཡིན། འདི་ཁོར་མཚོན་ན་ཧ་ཅང་དགའ་འོས་པ་
ཞིག་རེད། བར་ཐག་ངེས་ཅན་རེ་ན། ཚོང་ཁང་ཡོད་པའི་གྲོང་ཚོ་རེ་
མཐོང་བས་ཁོས་ཁ་ཟས་འདྲ་ཉོ་ཐུབ། མཚམས་རེར། རྐྱ་མི་ཞིག་དང་
འཕྲད་ཡོང་། ཡང་མཚམས་རེར། བུད་མེད་ཅིག་གམ་ཡང་ན་བྱིས་པ་
ཞིག་སར་ཙོག་ནས་ཁོ་ལ་ཧད་དེ་ཅེར་འདུག ཁོ་ཚོའི་གདོང་མདོག་ས་
བཞིན་ནག་པ་དང་། མཁུར་རུས་འབུར་ཞིང་མིག་ཟུང་འཁྱོག་ཡོད།
ཁོ་ཚོ་ཚང་མ་དབྱིན་ཏིས་ཨན་མི་རེད། ཉིན་གང་བོར་རྒྱུགས་རྒྱུགས་
མཐར་དགོང་མོར་ཐང་ཆད་ནས་སྡོང་བོའི་འོག་ཏུ་ཉལ། ཕྱི་ཉིན་ཞོགས་
པར་ཡར་ལངས་དུས་ཧ་ཅང་ཐང་ཆད་དྲགས་ནས་འགྲོ་དེ་ཙམ་མི་ཐུབ།
ཁོའི་ལྷམ་ཡང་རལ་སོང་བས་རྐང་བ་ན་ནས་མི་བཟོད། འཚོ་བཅུད་
མ་འདང་བས་ཕོ་བ་ཡང་ན་རྒྱུ་འདུག མུན་རུབ་སོང་། ཁོར་རང་དབང་
མེད་པར་དངངས་སྐྲག་སྐྱེས། ཁོ་རང་ཨེ་ཋི་ལཱེར་ཡོད་དུས་ས་འདིར་
དུག་སྦྲུལ་ཡོད་པ་གོ་ཐོས་བྱུང་ཡོད། དེ་བས་ཁོས་སྐབས་སྐབས་སུ་
དུག་སྦྲུལ་ནུར་བའི་སྒྲ་ཐོས་ཡོང་བ་འདྲ། ཁོས་འགྲོ་མཚམས་བཞག་མ་
ཐག་གློ་བུར་དུ་མདུན་ཕྱོགས་ལ་རྒྱུགས། ལུས་ཡོངས་ཀྱི་བ་སྤུ་གྱེན་དུ་
གཟེངས་བྱུང་། མཚམས་རེར་ཁོ་རང་རྒྱུག་ཞོར་དང་ངུ་ཞོར་བྱེད། “ཨ།
གལ་ཏེ་ཨ་མ་ལགས་ཀྱིས་ང་འདི་ལྟར་དངངས་སྐྲག་སྐྱེ་བཞིན་པ་ཤེས་
ན་སེམས་སྡུག་ཆེན་པོ་བྱེད་ངེས” དེ་ལྟར་བསམ་མ་ཐག་ཁོའི་སེམས་
ཤུགས་ཀྱང་ཅུང་ཙམ་སླར་གསོ་བྱུང་ནས་སྐྲག་སྣང་མེད་པར་གྱུར།
མཱར་ཁཱོའོ་ཡིས་ཨ་མ་དང་འབྲེལ་བའི་དོན་ཡོད་ཚད་ལ་མགོ་ནས་
མཇུག་བར་ཕྱིར་དྲན་ཐེངས་ཤིག་བྱས། ཨ་མ་ལགས་ལྗེ་ནོའོ་ཝ་དང་
ཁ་འབྲལ་ཁའི་བསླབ་བྱ། ཁོ་གཉིད་ལོག་དུས་ཨ་མ་ལགས་ཀྱིས་རྒྱུན་
པར་ཁོ་ལ་མལ་ཐུལ་འགེབས་པ་དང་། ནམ་རྒྱུན་ཁོ་རང་པང་དུ་བཟུང་
ནས“ང་དང་མཉམ་དུ་དར་ཅིག་སྡོད”ཟེར་བ་དང་ཡུད་ཙམ་ནས་མོའི་
མགོ་བོ་མཱར་ཁཱོའོ་ལ་བསྙེས་ནས་ཅི་ཞིག་ལ་འདང་རྒྱག་པར་བྱེད།
“ད་ནི་ཐུའུ་ཁུའུ་མན་དང་བར་ཐག་དབྱིན་ལིས༥༠ལས་མི་འདུག་
ཁོས་དགའ་འབོད་ཅིག་བྱས་ནས་གོམ་སྟབས་ཇེ་མགྱོགས་སུ་
བཏང་། ད་ནི་ཁོའི་ནུས་ཤུགས་ཡོངས་སླར་གསོ་བྱུང་བ་འདྲ། འོན་
ཀྱང་དེ་ནི་གནས་སྐབས་ཀྱི་སྟོབས་ཤུགས་ཙམ་རེད། ཁོ་རང་ཐང་ཆད་
ནས་གཙང་འགྲམ་དུ་འགྱེལ། སྐར་ཚོགས་ཐགས་སུ་བཀྲ་བའི་བར་
སྣང་ནི་བར་སྐབས་འདིར་ལྷག་ཏུ་ལྟ་ན་སྡུག་པར་སྣང་། ཁོས་ལུས་པོ་
རྐྱོང་བསྐུམ་བྱེད་བཞིན་སྤང་ལྗོངས་སྟེང་གན་རྐྱལ་དུ་ལོག་ནས་བསམ་
གཞིག་གི་ཀློང་དུ་ཚུད།སྐབས་དེར་ཨ་མས་ཏག་ཏག་ནམ་མཁའ་ནས་
ཁོ་ལ་ལྟ་བཞིན་ཡོད་སྙམ། ཁོས“ཨ། ངའི་ཨ་མ་ལགས། ཁྱོད་གང་དུ་
ཡོད།ཁྱོད་ཀྱིས་ད་ལྟ་ཅི་བྱེད་བཞིན་ཡོད། ང་དྲན་བཞིན་ཡོད་དམ"
སྙིང་རྗེ་བའི་མཱར་ཁཱོའོ། གལ་ཏེ་ཁོས་ཨ་མའི་ད་སྐབས་ཀྱི་གནས་
ཚུལ་ཤེས་ཡོད་ན། སྲོག་བསྡོས་ངང་རྒྱུག་ངེས། ཁོའི་ཨ་མ་ལ་ན་ཚ་
བྱུང་ནས་མའེ་ཁིའེ་ནའེ་ཞི་ཚང་གི་འོག་ཁང་དུ་མལ་སར་ལྷུང་ཡོད།
མའེ་ཁིའེ་ནའེ་ཞི་ཚང་གི་ཁྱིམ་མི་ཡོངས་ཀྱིས་སེམས་ཞིབ་མོས་མོ་ལ་
གཉོར་སྐྱོང་བྱེད་བཞིན་ཡོད། དང་ཐོག་སྐུ་ཞབས་མའེ་ཁིའེ་ནའེ་ཞི་གློ་
བུར་དུ་པོའུ་ཡེ་ནོ་སི་ཨེ་ལིས་སི་དང་ཁ་བྲལ་སྐབས་ནས་བཟུང་། མོ་
ལ་ན་ཚ་བྱུང་ཡོད། ཁོའོ་ཊྷོའོ་ཝ་ཡི་མཁའ་དབུགས་ཧ་ཅང་ལེགས་
མོད། ཡིན་ཡང་དེས་མོའི་ནད་གཞི་ལ་གོ་ཕྲན་ཙམ་ཡང་མི་ཆོད། སྒོས་
སུ་ཁྱོ་ག་དང་གཅེན་པོའི་ཕྱོགས་ནས་འབྲེལ་ལམ་ཆད་དེ་གནས་ཚུལ་
ཅི་ཡང་གོ་རྒྱུ་མ་བྱུང་བས། རྐྱེན་ངན་འདྲ་བྱུང་ཡོད་དོགས་ནས་སེམས་
ཁུར་ཚད་མེད་བྱེད་བཞིན་ཡོད། དེ་བས་ནད་གཞི་ཡང་ཇེ་སྡུག་ནས་ཇེ་
སྡུག་ཏུ་ཕྱིན། མོ་ལ་ཐོས་ན་སྐྱི་གཡའ་བའི་གཅོང་ནད་བྱུང་ནས་ཁོག་
ཏུ་སྐྲང་འབུར་ཞིག་སྐྱེས། མལ་སར་ལྷུང་ནས་གཟའ་འཁོར་གཉིས་
འགོར། མུ་མཐུད་དུ་གསོན་དགོས་ན་ངེས་པར་དུ་གཤག་བཅོས་བྱེད་
དགོས། མཱར་ཁཱོའོ་ལམ་འགྲམ་དུ་འགྱེལ་ནས་ཨ་མ་འབོད་དུས། ཨ་
མ་ལགས་ཀྱི་གླ་བདག་ཁྱོ་ཤུག་གཉིས་ཏག་ཏག་མོའི་མལ་འགྲམ་དུ་
འགྲེང་ནས་མོ་ལ་གཤག་བཅོས་དང་ལེན་བྱེད་དགོས་པའི་ཁ་ཏ་བྱེད་
བཞིན་འདུག མོ་རྒྱུན་དུ་ངུས་ནས་ཏན་ཏན་དང་ལེན་བྱེད་ཀྱི་མེད།
གཟའ་འཁོར་གཅིག་གི་སྔོན། ནད་པས་ཁར་མ་ཉན་སྟབས། ཋའུ་ཁུའུ་
མན་གྱི་སྨན་པ་གྲགས་ཅན་དེ་ཕྱིར་ལོག་སོང་།
མོས་་མིན། ངའི་སྙིང་ཉེ་བའི་བདག་པོ“ “ང་ལ་སེམས་ཁུར་མ་བྱེད།
ང་ལ་གཤག་བཅོས་དང་ལེན་བྱེད་པའི་ནུས་ཤུགས་མི་འདུག་པས་
གཤའ་བཅོས་གྲིའི་འོག་ཏུ་འཆི་ཐག་ཆོད་ཡིན། དེ་བས་ང་རང་བཞིན་
གྱིས་འཆི་རུ་ཆུག། ང་ལ་ཞེ་འཁྲེང་ས་ཅི་ཡང་མེད། ཁྱིམ་མིའི་གནས་
ཚུལ་མ་གོ་བའི་སྔོན་ལ་ཤི་ན་དགའ”ཟེར།
བདག་པོ་ཁྱོ་ཤུག་ཟུང་གིས་ཡང་དང་བསྐྱར་དུ་མོ་ལ་རེ་ཐག་མ་
ཆད་སྔ་མོ་ནས་སྗེ་ནོའོ་ཝར་འཕྲིན་ཡིག་བསྐུར་ཟིན། ཡིག་ལན་ཡང་
མི་འགྱང་བར་འབྱོར་ངེས། ངེས་པར་དུ་གཤག་བཅོས་དང་ལེན་བྱེད་
དགོས། ཁྱེད་ཀྱི་ཁྱིམ་ཚང་གི་ཆེད། བུ་ཆུང་གི་ཆེད་ངེས་པར་དུ་གཤག་
བཅོས་དང་ལེན་བྱེད་དགོས་ཟེར། བུ་ཆུང་གླེང་བ་ཐོས་མ་ཐག་རང་
དབང་མེད་པར་མོའི་སེམས་པ་སྔར་ལས་ཇེ་སྐྱོ་རུ་སོང་ནས་སྐད་ཆེན་
པོས་ངུས་བྱུང༌།
“ཨ། ངའི་བུ། ངའི་བུ་“གཅིག་བྱས་ན་ཁོ་ཚོ་འཇིག་རྟེན་དང་
འབྲལ་ཡང་སྲིད། ང་ཤི་ན་དགའ། ཁྱོད་ཚོར་བཀའ་དྲིན་ཆེ། ངའི་བདག་
པོ་དང་བདག་མོ་བཟང་བོ། ངས་སེམས་གཏིང་ནས་ཁྱོད་ཚོར་བཀའ་
དྲིན་ཞུ། ང་ངོ་མ་འཆི་ན་དགའ། གང་ལྟར་ངས་གཤག་བཅོས་བྱས་ན་
ནད་གཞི་དྲག་སྐྱེད་དུ་འགྲོ་བར་མི་སྙམ། ཁྱེད་ཚོས་ང་ལ་སེམས་ཁུར་
བྱས་པར་བཀའ་དྲིན་ཞུ། ངའི་བདག་པོ་བཟང་བོ། བདག་མོ་བཟང་བོ།
སང་ཉིན་ནས་བཟུང་།སྨན་པ་ཁྲིད་ནས་མ་ཡོང་།ང་རང་འཆི་ན་འདོད།
འདི་ངའི་ལས་དབང་རེད། ང་རང་འདི་གར་འཆི་ན་འདོད"ཟེར།
ཁྱོ་ཤུག་ཟུང་གིས་མོའི་ལག་པ་ནས་བཟུང་སྟེ་ཡང་དང་བསྐྱར་
དུ་དེ་འདྲ་མ་བཤད། དེ་འདྲ་མ་བཤད་་ཟེར།
མོ་ཧ་ཅང་ཐང་ཆད་ནས་མིག་གཉིས་བཙུམས་ཏེ་ཉབ་བེ་ཉོབ་བེར་
གྱུར། མོ་རང་ཤི་བོ་ཞིག་དང་འདྲ། མག་མོག་གི་གློག་འོད་འོག བདག་
པོ་མོའི་གམ་དུ་འགྲེང་ནས་སྙིང་རྗེའི་མིག་མདངས་ཀྱིས་བཀུར་འོས་
པའི་མ་ཡུམ་འདི་ལ་ཅེར་འདུག མོས་ཁྱིམ་ཚང་གང་གི་འཚོ་ཚིས་ཀྱི་
ཆེད་དུ། རང་ཡུལ་རྒྱབ་ཏུ་བསྐྱུར་ནས་ས་ཁ་ཐག་རིང་བོ་དབྱིན་ལིས་
སྟོང་དྲུག་ལྷག་གི་མཐར་ཡོང་ནས་ལས་ཀར་འབད། མོ་ནི་ཅི་འདྲའི་
གཤིས་དྲང་ཞིག ཇི་འདྲའི་སེམས་དཀར་ཞིག ཡིན་ཡང་ཇི་འདྲའི་ལས་
ངན་ཞིག
ཕྱི་ཉིན་ཞོགས་པར།མཱར་ཁཱོའོ་ཥུའུ་ཁུའུ་མན་གྲོང་དུ་ཕྱིན། འདི་ནི་
ཨ་གུན་ཐིན་སྤྱི་མཐུན་རྒྱལ་ཁབ་ཀྱི་དར་རྒྱས་གོང་འཕེལ་ཆེས་ཆེ་བའི་
གྲོང་ཁྱེར་ཞིག་ཡིན། ཁོ་རང་ཡང་བསྐྱར་ཁོའོ་ཊྷོའོ་ཝ་དང་རཱོ་ཛར་རེ་
ཡཱོའོ། པོའུ་ཡེ་ནོ་སི་ཨེ་ལིས་སི་ལ་སླེབས་པ་དང་འདྲ་བར་མཐོང་ལམ་
དུ་སྣང་བ་ནི་རིང་ཞིང་དྲང་བའི་ཁྲོམ་ལམ་དང༌། དམའ་ཞིང་དཀར་
བའི་ཁང་བ་དག་རེད། ད་དུང་གང་སར་བཟོ་ལྟ་མཚར་བའི་རྩི་ཤིང་སྣ་
ཚོགས་ཡོད། དྲི་ཞིམ་འཐུལ་བའི་མཁའ་དབུགས། བཀྲག་མདངས་ཀྱི་
གཟི་བྱིན་འབར་བའི་ཉི་འོད། མཐིང་མདོག་གི་ནམ་མཁའ་སོགས་ཨེ་
ཋི་ལཱེ་ནས་མཐོང་མྱོང་མེད་པའི་ཡུལ་ལྗོངས་ཚར་དུ་དངར། ཁོ་རང་
ཁྲོམ་ལམ་ཉུལ་ནས་འགྲོ་དུས། པོའུ་ཡེ་ནོ་སི་ཨེ་ལིས་སིའི་ཁྲོམ་ལམ་
བརྒྱུད་དུས་ཀྱི་ཚོར་བ་དེ་ཡང་བསྐྱར་ཐོན་ཡོང་། ཁྱིམ་ཚང་རེའི་སྒོ་ཁར་
འབྱོར་དུས། ཁོས་འགྲོ་མཚམས་བཞག་ནས་དེ་གར་འགྲོ་འོང་བྱེད་
བཞིན་པའི་སྐྱེས་མ་དག་ལ་ཅེར་ནས་ཨ་མ་ཨེ་མཐོང་བལྟས། ཁོས་
འདྲི་རྩད་བྱེད་འདོད་ཀྱང་ཁོ་ཚོ་འགོག་པའི་སྤོབས་པ་ཡེ་ནས་མི་འདུག
སྒོ་ཁར་འགྲེང་བའི་མི་རྣམས་མཚར་སྣང་དང་བཅས་ལུས་ཡོངས་ས་
རྡུལ་གྱིས་ཁེངས་ཤིང་ལྭ་བ་རྙིང་ཧྲུལ་དུ་གྱུར་བའི་མཱར་ཁཱོའོ་ལ་ཅེར་
འདུག མཱར་ཁཱོའོ་ཡིས་མི་ཚོགས་ཁྲོད་ནས་བློ་གཏད་ཆོག་པའི་མི་ཞིག
འཚོལ་བསམ་ཡོད། ཏག་ཏག་སྐབས་དེར། ཨེ་ཋི་ལཱེའི་ཡི་གེ་བྲིས་ཡོད་
པའི་མགྲོན་ཁང་ཞིག་གི་སྒོ་བྱང་མཐོང་བྱུང་། ནང་དུ་མིག་ཤེལ་གྱོན་
པའི་སྐྱེས་པ་ཞིག་དང་བུད་མེད་གཉིས་ཡོད། ཁོ་ག་ལེར་སྒོ་ཁར་སོང་སྟེ
སྙིང་སྟོབས་བསྐྱེད་ནས་སྐུ་ཞབས། ཁྱེད་ཀྱིས་སྐུ་ཞབས་མའེ་ཁིའེ་ནའེ་
ཞི་ཡི་ཁྱིམ་གང་དུ་ཡོད་པ་ཤེས་སམ་་ཟེར།
སྦྱིན་བདག་གིས་“་བཟོ་བཀོད་པ་མའེ་ཁིའེ་ནའེ་ཞི་ཟེར་བ་ཡིན་
ནམ་"ཞེས་ལྡོག་འདྲི་བྱས་བྱུང་།
མཱར་ཁཱོའོ་ཡིས་སྐད་དམའ་མོས་བཟོ་བཀོད་པ་མའེ་ཁིའེ་ནའེ་ཞི་
རེད”ཅེས་ལན་བསློགས།
སྦྱིན་བདག་གིས“ སྐུ་ཞབས་མའེ་ཁིའེ་ནའེ་ཞི་ལགས་བྷུའུ་ཁུའུ་
མན་ན་ཡོད་པ་མ་ཡིན་ནམ་ཟེར།
སྐད་ཆ་དེ་བཤད་མ་ཐག སྦྱིན་བདག་གིས་གློ་བུར་དུ་གྲི་མདུང་
སོགས་ཀྱིས་བསྣུན་པ་ལྟ་བུའི་བྲེད་སྐད་ཅིག་ཐོས་བྱུང་།
སྦྱིན་བདག་དང་བུད་མེད་གཉིས་ཧང་སང་ནས་མྱུར་དུ་ཡར་
ལངས། ད་དུང་ཁྱིམ་མཚེས་དག་ཀྱང་ཚུར་ཐོན་བྱུང་།
སྦྱིན་བདག་གིས་མཱར་ཁཱོའོ་ཁང་བའི་ནང་བསྐྱོར་ནས་སྡོད་དུ་
བཅུག་སྟེ་དོན་ཅི་བྱུང་སོང་། ཁྱོད་ལ་ཅི་བྱུང་སོང་། བྱིས་པ” “ཁྱོད་རང་
ཡིད་ཆད་དགོས་དོན་མེད། སྐུ་ཞབས་མའེ་ཁིའེ་ནའེ་ཞི་ཡི་ཁྱིམ་འདིར་
མེད་ཀྱང་།འདི་དང་བར་ཐག་མི་རིང་། དུས་ཚོད་འགའ་མ་གཏོགས་མི་
དགོས”ཟེར།
མཱར་ཁཱོའོ་བསྐྱར་གསོན་བྱུང་བ་ལྟར་ཡར་ལྡིང་ནས“ས་དེ་གང་དུ་
ཡོད། གང་དུ་ཡོད་"ཅེས་དྲིས།
སྦྱིན་བདག་གིས་མུ་མཐུད་དུ་དབྱིན་ལིས༡༥ཡོད" “སེ་ལ་ཏིས་
ལོའི་གཙང་འགྲམ་དུ། བྱེ་རིལ་བཟོ་གྲྭ་ཞིག་དང་ཁྱིམ་ཚང་འགའ་ཡོད།
སྐུ་ཞབས་མའེ་ཁིའེ་ནའེ་ཞི་ཚང་དེ་ན་ཡོད། ས་དེ་སུས་ཀྱང་ཤེས། དུས་
ཚོད་འགའི་རྗེས་སུ་ཐོན་ངེས”ཟེར།
ད་གིན་གྱི་བྲེད་སྐད་ཐོས་རྗེས་ཚུར་ཡོང་བའི་ན་ཆུང་ཞིག་གིས་་ཟླ་
གཅིག་གི་སྔོན་ལ་ང་རང་དེར་སོང་མྱོང”ཟེར།
མཱར་ཁཱོའོའི་ངོ་མདོག་སྐྱ་བོར་གྱུར་ཅིང་མིག་ཟུང་ཆེར་བགྲད་ནས་
ཁོ་ལ་ཅེར་ཏེ་མྱུར་དུ་ཁྱོད་ཀྱིས་སྐུ་ཞབས་མའེ་ཁིའེ་ནའེ་ཞི་ཚང་གི་ཨེ་
ཋི་ལཱེའི་གཡོག་མོ་དེ་མཐོང་མྱོང་ངམ”
“ལྗེ་ནོའོ་ཝའི་མི་དེ་ཟེར་བ་ཡིན་ནམ། ངས་མོ་མཐོང་མྱོང་
མཱར་ཁཱོའོ་དགའ་ངུ་ཤོར་ནས་ངུ་ཤུམ་རྒྱག་བཞིན་ཡོད། དེ་ནས་
བློ་ཐག་རྦད་ཆོད་ངང"ལམ་གང་བརྒྱུད་ནས་སོང་ན་འགྲིག ང་འགྲོ་རྒྱུ་
ཡིན། མྱུར་དུ་ང་ལ་བཤད་རོགས་་ཟེར།
གམ་གྱི་མི་དག་གིས་མགྲིན་གཅིག་ཏུ“ཡིན་ཡང་། ཧ་ལམ་ཉིན་
གཅིག་གི་ལམ་ཐག་ཡོད" "ཁྱོད་རང་ཧ་ཅང་ཐང་ཆད་འདུག ད་ལྟ་ངེས་
པར་དུ་ངལ་གསོ་དགོས། སང་ཉིན་ལམ་དུ་ཆས་ཆོག་
“མིན།མིན”“ལམ་གང་རེད་ང་ལ་མྱུར་དུ་བཤད་རོགས།ངས་སྐར་
གང་ལའང་སྒུག་མི་བཟོད། ང་མྱུར་དུ་ལམ་ལ་ཆས་འགྲོ། ལམ་དུ་འཆི་
སོང་ཡང་འགྱོད་པ་མེད་་ཟེར།
མི་རྣམས་ཀྱིས་མཱར་ཁཱོའོ་ཡིས་སེམས་ཐག་བཅད་པ་མཐོང་རྗེས་
ཁོ་ལ་ཨུ་ཚུགས་མི་བྱེད། ཁོ་ཚོས་དཀོན་མཆོག་གིས་ཁྱེད་ལ་མགོན་
སྐྱབས་གནང་བར་སྨོན" “ནགས་ཚལ་དུ་འཐེན་པའི་ལམ་ཕྲན་དེར
ཡིད་འཇོག་བྱོས། ལམ་སྐབས་བདེ་བར་སྨོན། ཨེ་ཋི་ལཱེའི་གྲོགས་པོ་
ཆུང་ཆུང”ཟེར། སྐྱེས་པ་ཞིག་གིས་གྲོང་མཐའི་བར་ཁོ་ལ་སྐྱེལ་མ་
གནང་ནས་ལམ་སྟོན་བྱས་པ་དང་དོ་སྣང་བྱེད་དགོས་ས་དག་ཀྱང་ཁོ་
ལ་གསལ་བོར་བཤད། དེ་གར་འགྲེང་ནས་མཐོང་ཚད་ཅིག་ལ་ཁོ་རང་
མིག་སྐྱེལ་བྱས། སྐར་མ་འགའི་རྗེས་སུ། མཱར་ཁཱོའོ་གྱོལ་བཞིན་གྱོལ་
བཞིན་ཁུག་མ་ཁུར་ནས་ལམ་འགྲམ་གྱི་ནགས་ཀླུང་ཁྲོད་ཡལ།
དགོང་མོ་དེར། སྙིང་རྫི་ཡུལ་དུ་གྱུར་བའི་ཁོའི་ཨ་མ་ལགས་
འཇིག་རྟེན་དང་གཏན་དུ་གྱེས་གྲབས་འདུག མོས་ན་ཚ་མ་བཟོད་
པར་སྙིང་རྩ་འགད་ལ་ཁད་བྱེད་པའི་འོ་དོད་བྱས། ནད་གཡོག་མ་ཚོས་
མོ་བསྲུངས་ནས་སྐར་མ་གང་ལའང་ཁ་འབྲལ་གྱི་མེད། ནད་པས་སྨྱོ་
རྟགས་སྟོན་ཐེངས་རེར། བདག་པོ་ཁྱོ་ཤུག་ཟུང་ཡང་ཡང་ཡོང་ནས་མོ་
ལ་ལྟ་བར་བྱེད། ཚང་མའི་སེམས་འཚབ་ནས་སྡོད་མི་ཚུགས་པར་གྱུར་
ཡོད། རྒྱུ་མཚན་ད་ནི་མོ་རང་གཤག་བཅོས་དང་ལེན་བྱེད་པར་འཐད་པ་
བྱུང་རུང་སྨན་པ་སང་ཉིན་མ་གཏོགས་ཐོན་མི་ཐུབ་པས་ཡོད་ཚད་
འཕྱི་སོང་། མོ་རང་ཅུང་ལྷོད་ལ་བབས་ཡོད་དུས། ནམ་རྒྱུན་ཡིད་རྨུས་
ཏེ་མཆི་མ་གཏོང་བཞིན་ཡོད། དེ་ནི་ལུས་པོའི་སྟེང་གི་ན་ཟུག་མ་ཡིན་
པར་རྒྱང་རིང་གི་ནང་མི་དྲན་པའི་ན་ཟུག་ཡིན། ན་ཟུག་དེས་མོ་རང་
ཤ་སྐམ་རུས་ཟད་དུ་བཏང་། མོས་དུས་ངེས་མེད་དུ་མགོའི་སྐྲ་ལོ་འཐེན་
ནས་སྨྱོས་པ་ལྟར་སྐད་ཅོར་རྒྱག
“དཀོན་མཆོག་མཁྱེན། དཀོན་མཆོག་མཁྱེན། ང་རང་འདི་
འདྲའི་ས་མཐའ་ཞིག་ནས་ཤ་ལས་ཆད་པའི་བུ་ཕྲུག་བསྐྱུར་ཏེ་འཆི་
དགོས་ཡོད། ངའི་སྙིང་ཉེ་བའི་བྱིས་པ་ཚོ། ཁོ་ཚོར་ཨ་མ་མེད་འགྲོ།
ཨ༑ མཱར་ཁཱོའོ་ད་དུང་ཧ་ཅང་ཆུང་། ཁོ་ནི་ཇི་འདྲའི་བྱིས་པ་བཟང་བོ་
ཞིག བདག་པོ། ང་དང་ཐོག་འགྲོ་ཁར་ཁོ་ང་ལ་འཐམ་ནས་གཏོང་
གི་མི་འདུག ཁོས་ཕྱིས་སུ་ཨ་མ་མཐོང་མི་ཐུབ་པ་ཤེས་ནས་ངུས་
ཏེ་མཚམས་མི་འཇོག ཨ། ངའི་སྙིང་ཉེ་བའི་མཱར་ཁཱོའོ། དེ་དུས་ངའི་
གློ་སྙིང་གྲིས་གཏུབ་པ་ལྟར་སྣང་། གལ་ཏེ་ང་དེ་དུས་ཤི་ཡོད་ན་བཟང་།
གྱེས་ཁ་དེར་ཤི་ཡོད་ན་བདེ་སྐྱིད་རེད། དེ་ལྟར་ན་ངས་ཁོ་པང་ལ་བཟུང་
ནས་ནམ་ཡང་ཁོ་དང་ཁ་མི་འབྲལ། གལ་ཏེ་ད་ལྟ་ང་ཤི་སོང་ན། ཁོས་
ཇི་ལྟར་བྱ། ཨ་མ་ཡང་མེད། སྒོར་མོའང་མེད། ཁོ་རང་སྤྲང་ཕྲུག་སློང་
མོ་བ་ཞིག་ཏུ་འགྱུར་ངེས། ངའི་མཱར་ཁཱོའོ། ཁོ་ལམ་དུ་ལྟོགས་ཤི་ཐེབས་
ངེས། ངའི་བསླུ་མེད་ཀྱི་དཀོན་མཆོག མིན། ང་འཆི་མི་འདོད། མྱུར་
དུ་སྨན་པ་བོས། ལམ་སེང་ང་ལ་གཤག་བཅོས་བྱོས། ང་སྨྱོན་པ་ཞིག་ཏུ་
བཏང་ཡང་མི་སྐྱོན། ངའི་སྲོག་ཡོད་ན་ཆོག ང་གསོན་ན་འདོད། ཕྱིར་
ཕ་ཡུལ་ལ་ལོག་འདོད། སང་ཉིན། སྨན་པ། ང་སྐྱོབས། མྱུར་དུ་ང་སྐྱོབས་”
ནད་གཡོག་མ་ཚོས་མོའི་ལག་པའི་བཟུང་སྟེ་མོ་ལ་སེམས་གསོ་བྱས་
ནས་སེམས་ལྷོད་ལ་འབབ་ཏུ་བཅུག ཁོ་ཚོའི་སྐད་ཆར་ཉན་རྗེས་མོ་
ཡང་བསྐྱར་རེ་ཟད་སེམས་སྡུག་གི་ནང་དུ་ལྷུང་སྟེ་མགོའི་སྐྲ་ལོ་འཐེན་
ནས་ངུ་ཤུམ་བྱས། མཐར་མོ་རང་བྱིས་པ་ཞིག་དང་འདྲ་བར་ངུས་བྱུང༌།
“ཨ༑ ངའི་ལྗེ་ནོའོ་ཝ། ངའི་ཁྱིམ། ད་དུང་རྒྱ་མཚོ་དེ། ཨ། ངའི་མཱར་ཁཱོའོ།
ཁོ་ད་ལྟ་གང་དུ་ཡོད། ཁོ་གང་དུ་ཡོད། ཅི་བྱེད་བཞིན་ཡོད། ངའི་སྙིང་ཉེ་
བའི་མཱར་ཁཱོའོ”
མཚན་གུང་ལ་སླེབས་དུས། མཱར་ཁཱོའོ་གཙང་འགྲམ་བརྒྱུད་ནས་
དུས་ཚོད་འགའ་ལ་སོང་སྟབས་ཧ་ཅང་ཐང་ཆད་ཡོད། ཁོ་རང་ནགས་
ཚལ་ནང་འཁྱར་འཁྱོར་ངང་འགྲོ་བཞིན་འདུག ནགས་ཚལ་ནང
དགོན་པའི་གདུང་མ་དང་འདྲ་བའི་སྡོང་བོའི་ཡལ་ག་ཧ་ཅང་ཆེན་པོ་
ཡོད།སྡོང་ལོ་རྒྱས་ནས་ནམ་མཁར་བརྐྱངས་ཡོད། མགོ་ཡར་དགྱེ་ནས་
ལྟ་དུས།དངུལ་མདོག་གི་ཟླ་འོད་ཆེམ་ཆེམ་བྱེད།
སྨག་ནག་གི་སྡོང་གསེབ་ལས་ཕར་བལྟས་ན། ཡལ་ག་སྟོང་ཕྲག་
འགའ་སྡོམ་ཐག་འཐེན་པ་ལྟར་བསྣོལ་ཡོད། ཡལ་ག་དྲང་མོ་དང་
འཁྱོག་པོ། གསེག་པོ་སོགས་བཟོ་ལྟ་སྣ་ཚོགས་ཡོད། ཡལ་ག་འགའ་
ཞིག་སར་འགྱེལ་བ་ལྟར་སྐྱེས་ཡོད་ལ་སྟེང་སྡོང་ལོས་ཁེབས་ཡོད།
ཡལ་ག་འགའ་ཞིག་རྩེ་མོ་ནམ་མཁར་བསྙེགས་ཡོད། བཟོ་དབྱིབས་
མི་གཅིག་པ་བགྲང་ལས་འདས་པ་ཐང་མར་བརྡལ་ནས་བསྣོལ་ཡོད་།
ལྗོངས་ཀྱི་བཀོད་པ་འདི་ཧ་ཅང་ལྟ་ན་སྡུག་པ་ཞིག་རེད།
མཚམས་རེར། མཱར་ཁཱོའོ་ཐང་ཆད་ནས་ཉབ་བེ་ཉབ་བེར་གྱུར་ཡང་
ཨ་མ་ནམ་ཡང་སེམས་ནས་བོར་མྱོང་མེད། ཁོའི་ལུས་སྟོབས་ཟད་ནས་
རྐང་བའི་སྟེང་ཁྲག་འཛར་བཞིན་འདུག གཅིག་པུར་མཐའ་ཀླས་པའི་
ནགས་ཀླུང་ཁྲོད་འཁྱར་འཁྱོར་ངང་ཉུལ་བཞིན་ཡོད། ཉིན་རྒྱུན་ནགས་
ཁྲོད་དུ་ཐར་ཐོར་གནས་པའི་ཁང་ཆུང་རེ་ཟུང་མཐོང་ཡོང་། ཤིང་སྡོང་
ཆེན་པོའི་འོག་དེ་ནི་དུར་ས་ཞིག་དང་འདྲ། མཚམས་རེར་རི་དྭགས་
རེ་འགའ་ལམ་འགྲམ་དུ་ཉལ་ཡོད་པ་མཐོང་ཡོང་། མཐའ་ཀླས་པའི་
ནགས་ཚལ་ཆེན་མོ་མཐོང་མ་ཐག་ཁོའི་སེམས་སུ་རང་དབང་མེད་
པར་ཨ་མ་ལགས་ཉེ་འཁོར་ན་ཡོད་པ་ལྟར་སྣང་། དེ་བས་རང་ཤུགས་
ཀྱིས་སྐྱེས་ཕོ་རབ་ཞིག་གི་བློ་སྤོབས་དང་སྟོབས་ཤུགས་བཏོན། སྔོན་
ཆད་མཚོ་འགྲུལ་སོགས་ཀྱི་སྐབས་འཕྲད་པའི་དཀའ་སྡུག འཇིགས་
སྐྲག མ་ཟད་སྐབས་དེའི་རང་གི་གོར་མོ་རྡོ་ལྟ་བུའི་ཆོད་སེམས་བཅས་
ལ་ཕྱིར་དྲན་བྱེད་དུས།ཁོའི་སྨིན་མ་གྱེན་དུ་གཟེངས་བྱུང་།ལུས་ཡོངས་
སུ་སྙིང་སྟོབས་དང་སྤྲོ་དགས་ཁྱབ་འགྲོ། གློ་བུར་དུ།ནམ་ཡང་ཁོའི་དྲན་
འཛིན་དུ་གསལ་ལ་མི་གསལ་བར་གནས་པའི་ཨ་མའི་སྣང་བརྙན་
ནི་ད་ལྟ་མངོན་སུམ་དུ་གསལ་གྱི་ལེར་མཐོང་ཡོང་། སྔོན་ཆད་ཁོས་ཨ་
མའི་ངོ་གདོང་གསལ་བོར་མ་མཐོང་མོད་ཀྱི་ད་ནི་གསལ་བོར་མཐོང་
སོང་། ཨ་མ་ལགས་ཀྱིས་ཁོ་ལ་བལྟས་ནས་འཛུམ་བཞིན་པ་འདྲ། མོའི་
མིག་མདངས། ད་དུང་མཆུ་སྒྲོས་འདར་བཞིན་པ་སོགས་མོའི་གདོང་
གི་རྣམ་འགྱུར་དག་ཀྱང་གསལ་ལེར་མཐོང་སོང་། དེ་བས་ཁོའི་སེམས་
ཤུགས་རྒྱས་ཏེ་གོམ་སྟབས་ཇེ་མགྱོགས་སུ་བཏང་། སེམས་སུ་དགའ་
སྤྲོས་ཁེངས། རང་དབང་མེད་པར་མིག་ཆུ་མཁུར་མགོ་བརྒྱུད་ནས་
ལྷུང་། ཁོ་རང་སྨག་ནག་གི་ལམ་དུ་འགྲོ་ཞོར་སེམས་ནས་ཨ་མར་ཁ་
བརྡ་བྱས། ཁོས་ཨ་མ་དང་འཕྲད་དུས་བཤད་དགོས་པའི་སྐད་ཆ་ཡིད་
ནས་ཡང་ཡང་བཟླས།
་ཨ་མ་ལགས། ང་རང་ཐོན་བྱུང་། ང་འདིར་ཐོན་ཡོད། ད་ནི་ནམ་
ཡང་ཁྱོད་དང་ཁ་མི་འབྲལ། ལྷན་དུ་ཕ་ཡུལ་ལ་ལོག གྲུ་གཟིངས་ནང་
ང་ཁྱེད་ལ་བསྙེས་ནས་འདུག་འདོད། ད་ནི་ངའི་དབུགས་ཀྱི་རྒྱུ་བ་མ་
འགག་བར་དུ་མི་སུས་ཀྱང་འུ་གཉིས་ཁ་ཁར་གཏོང་ཐབས་མེད་
ཁོས་དངུལ་མདོག་གི་ཟླ་འོད་ག་ལེར་ཡལ་ནས་སྐྱ་རེངས་ཀྱི་སྐྱ་
མདའ་ཤར་བའང་མ་ཚོར།
ཞོགས་པའི་ཆུ་ཚོད་བརྒྱད་ཡས་མས་སུ།སྨན་པས་བཱུའུ་ཁུའུ་མན་
ནས་ལག་རོགས་ཁྲིད་དེ་ནད་པའི་གམ་དུ་འབྱོར་ནས་མོ་ལ་གཤག
བཅོས་དང་ལེན་བྱེད་དགོས་པའི་ཁ་ཏ་བྱེད་བཞིན་འདུག བཟོ་བཀོད་
པ་མའེ་ཁིའེ་ནའེ་ཞི་དང་ཁོང་གི་ལྕམ་མོས་ཀྱང་མོ་ལ་ཁ་ཏ་བྱེད་
བཞིན་འདུག འོན་ཀྱང་མཐར་མོས་དང་ལེན་བྱས་མ་སོང་། མོས་རང་
གི་ལུས་སྟོབས་ཡོངས་སུ་ཉམས་ནས་གཤག་བཅོས་དང་ལེན་བྱེད་པའི་
ནུས་པ་མི་འདུག་སྙམ་ནས་ཏན་ཏན་དང་ལེན་མི་བྱེད། གཤག་བཅོས་
ལ་ཡིད་ཆེས་རྩ་བ་ནས་མི་འདུག མོས་གཤག་བཅོས་བྱས་རྗེས་མོ་རང་
འཆི་ཐག་ཆོད་ཡིན་པས་ན་ཟུག་ལྷག་མ་སྣོན་པ་ཙམ་རེད་ཟེར། སྨན་
པས་ཡང་བསྐྱར་མོ་ལ་ཁ་ཏ་བྱས།
“འོན་ཀྱང་། གཤག་བཅོས་བྱས་ན་ད་གཟོད་བདེ་འཇགས་ཡིན།
སྙིང་སྟོབས་ཅུང་ཙམ་བསྐྱེད་ནས་དང་ལེན་བྱས་ན་ཁྱེད་རང་བདེ་
འཇགས་ངང་ཉེན་ཁ་ལས་ཐར་ཐུབ། གལ་ཏེ་དང་ལེན་མ་བྱས་ན། ཁྱེད་
རང་འཆི་ཐག་ཆོད་ཡིན”ཡིན་ཡང་སྐད་ཆ་འདིས་ད་དུང་གོ་ཆོད་ཀྱི་མི་
འདུག མོས་སྐད་དམའ་མོས།
“མིན། ངས་འཆི་རྒྱུར་སེམས་ཐག་བཅད་ཟིན། ང་ལ་ཡང་བསྐྱར་
མནར་གཅོད་དང་ལེན་བྱེད་པའི་སྙིང་སྟོབས་མི་འདུག ཁྱེད་ཀྱིས་ང་
ལྷིང་འཇགས་ངང་འཆི་རུ་འཇུག་རོགས”ཟེར།
སྨན་པ་ཡང་རེ་ཐག་ཆད་སོང་། གམ་གྱི་མི་ཚོའང་སྨྲ་བ་མེད་པར་
ལུས།མོས་བདག་མོ་ལ་བལྟས་ནས་མཇུག་མཐའི་ཁ་ཆེམས་བཞག
མོས་ངུ་ངག་གིས་ལྕམ་མོ་བཟང་བོ་" “ཁྱེད་ཀྱིས་སྒོར་འདི་ཚོ་དང་
ལམ་ཆས་གཞུང་ཚབ་ཁང་ལ་སྤྲད་ནས་ངའི་ཁྱིམ་མིར་བསྐུར་རོགས།
ངའི་ཁྱིམ་མི་རྣམས་བདེ་འཚམ་ཡིན་པར་སྨོན། ང་འཆི་ཁར་མིག་
བཙུམ་མི་ཐུབ་པའི་དོན་ཞིག་ཡོད་པ་ནི་ཁོ་ཚོ་རེད། ཁྱེད་ཀྱིས་ངའི་
ཚབ་ཏུ་ཁོ་ཚོར་འཕྲིན་ཡིག་ཅིག་འབྲི་རོགས། ངས་ནམ་རྒྱུན་ཁོ་ཚོ་
དྲན་བཞིན་ཡོད། ཡིན་ཡང་ངས་སྙིང་སྟོབས་ཆེན་པོས་བཟོད་བསྲན་
བྱེད་རྒྱུ་ལས་རང་དབང་མི་འདུག འཆི་ཁར་བུ་ཆུང་གི་ཆེད་དུ་གསོལ་
བ་བཏབ་ཡོད། ངས་སྙིང་ཉེ་བའི་མཱར་ཁཱོའོ་ཁྱོ་ག་དང་བུ་ཆེ་བར་བཅོལ་
བ་ཡིན། ང་འཆི་ཁར་ཆེས་སེམས་ཁུར་བྱེད་ས་ནི་མཱར་ཁཱོའོ་རེད་ཅེས་
འབྲི་རོགས་་ཟེར། སྐད་ཆ་ད་དུང་མཇུག་མ་རྫོགས་གོང་མོ་རང་གློ་བུར་
དུ་སེམས་ཤུགས་རྒྱས་ནས་ལག་གཉིས་རྡེབ་བཞིན་ཨ། ངའི་མཱར་ཁཱོའོ།
ངའི་གཅེས་ཕྲུག ངའི་གཅེས་ཕྲུག ངའི་སྲོག་རྩ་་མོའི་མིག་མཐར་མཆི་
མ་འཁྱིལ་ནས་ཕྱོགས་བཞིར་བལྟ་དུས། མི་ཞིག་ཡོང་ནས་བདག་མོའི་
རྣ་རྩར་ཅི་ཞིག་ཤབ་ཤུབ་ངང་བཤད་པས་བདག་མོ་སྒོར་ཕྱིན་སོང་། མོས་
བདག་པོའང་མཐོང་མ་སོང་།གམ་དུ་ནད་གཡོག་མ་གཉིས་ཀ་དང་། སྨན་
པའི་ལག་རོགས་ལས་མི་འདུག ཕྱི་རོལ་ནས་འགྲོ་འོང་ཚབ་ཚུབ་བྱེད་
པའི་རྐང་བའི་རྡོག་སྒྲ་དང་ལབ་གླེང་ཐོས་ཡོང་། ནད་པ་སྒོ་ཁར་ཅེར་
ནས་དོན་ཅི་བྱུང་སོང་སྙམ། སྐར་མ་འགའི་རྗེས་སུ། སྨན་པའི་ངོ་མདོག་
ཀྱང་འགྱུར་ནས་ཚུར་ཐོན་ཡོང་། རྗེས་ནས་ཡོང་བའི་བདག་པོ་ཁྱོ་ཤུག་
ཟུང་གི་ངོ་མདོག་ལའང་འགྱུར་བ་ཐེབས་འདུག ཚང་མས་ངོ་མཚར་
བའི་མིག་མདངས་ཞིག་གིས་མོར་ལྟ་བཞིན་ཕན་ཚུན་སྐད་ཆ་ཤབ་
ཤུབ་ངང་བཤད། སྨན་པས་བདག་མོ་ལ་་མྱུར་དུ་བཤད་ན་བཟང་་ཟེར་
བ་མོས་ཐོས་བྱུང་། ཡིན་ཡང་དོན་ཅི་ཡིན་ཧ་མ་གོ
བདག་མོས་སྐད་འདར་བཞིན་་ཡེ་སི་ཧྥ། ཁྱེད་ལ་གཏམ་བཟང་
ཞིག་བཤད། ཁྱེད་ཀྱི་སེམས་ནས་གྲ་སྒྲིག་བྱོས"ཟེར།
མོ་ཧ་ཅང་རེ་སྒུག་ངང་བདག་མོར་ཅེར།
བདག་མོས་སེམས་ཆུང་ངང་་ཁྱོད་ངེས་པར་དགའ་ངེས་་ཟེར།
ནད་པས་མིག་གཉིས་ཆེ་ཆེར་བགྲད།
བདག་མོས་མཐུད་ནས“གྲ་སྒྲིག་བྱས་ཡོད་དམ། ངས་ཁྱོད་མི་ཞིག་
ལ་འཕྲད་དུ་འཇུག ཁྱོད་རང་ཆེས་དགའ་བའི་མི” ནད་པས་ཤུགས་
ཀྱིས་མགོ་ཡར་དགྱེ་ནས་མིག་ཟུང་རིག་རིག་གིས་བདག་མོར་བལྟས་
པ་དང་། ཡང་སྒོ་ཁར་བལྟས།
བདག་མོའི་ངོ་མདོག་སྐྱ་བོར་གྱུར་ནས་མུ་མཐུད་དུ་ཁོ་གཅིག་
པུར་ཡོང་བ་རེད” “ད་སོ་མར་འབྱོར་བྱུང་། ངོ་མ་བསམ་ཡུལ་ལས་
འདས་པ་ཞིག་རེད”
ནད་པས"དོན་དངོས་སུ་སུ་རེད”ཅེས་དྲིས་པ་དང་། གློ་བུར་དུ།
མོས་བྲེད་སྐད་ཅིག་བརྒྱབ་ནས་ཁོག་སྟོད་ཡར་དགྱེ་བྱུང་། དངོས་པོ་ཅི་
ཞིག་མཐོང་བ་ལྟར་ལག་གཉིས་ཀྱིས་མགོ་བོ་བསྐྱོར།
སྐབས་དེར། ལུས་ཡོངས་འདམ་རྫབ་ཀྱིས་ཁེངས་ཤིང་ལྭ་བ་རལ་
ཧྲུལ་དུ་གྱུར་བའི་མཱར་ཁཱོའོ་སྒོ་འགྲམ་དུ་ལངས་ཡོད། སྨན་པས་ཁོའི་
ལག་པ་བཟུང་ནས་ཁོ་ལ་ཕྱིར་སྣུར་བྱེད་དགོས་པའི་བརྡ་བསྟན།
ནད་པས་བསྟུད་མར་བྲེད་སྐད་གསུམ་བརྒྱབ་་དཀོན་མཆོག
དཀོན་མཆོག ངའི་དཀོན་མཆོག་”
མཱར་ཁཱོའོ་མོའི་མདུན་དུ་རྒྱུགས་སོང་། ནད་པས་ཤ་སྐམ་རུས་
ཟད་བུད་ཤིང་ལྟར་གྱུར་བའི་ལག་གཉིས་བརྐྱངས་ནས་ཤུགས་ཀྱིས་
མཱར་ཁཱོའོ་པང་དུ་བཟུང་བྱུང་། མོ་རང་མིག་ཆུ་མེད་པའི་ངུ་དགོད་བྱེད་
བཞིན་འདུག གློ་བུར་དུ་མོས་དབུགས་ལེན་མ་ཐུབ་པར་ཕྱིར་མལ་
སའི་ནང་འགྱེལ་སོང་།
དགའ་འོས་པ་ཞིག་ལ། ཡུད་ཙམ་ནས་དྲན་པ་སླར་སོས་ཏེ་ཧ་ཅང་
དགའ་སྤྲོའི་ངང་མཱར་ཁཱོའོ་ཡི་མགོ་ལ་འོ་འགའ་བྱས། མོས་་ཁྱོད་འདིར་
ཇི་ལྟར་ཡོང་བ་ཡིན། ངོ་མ་ཁྱོད་ཡིན་ནམ། ཨ། ཁྱོད་ནར་སོན་འདུག
སུས་ཁྲིད་ནས་ཡོང་བ་ཡིན། གཅིག་པུར་ཡོང་བ་ཡིན། ན་ཚ་འདྲ་
མ་བྱུང་ངམ། ཨ། མཱར་ཁཱོའོ། འདི་རྨི་ལམ་མིན་པར་སྨོན། ཨ། དཀོན་
མཆོག”ཅེས་བཤད་པ་དང་གློ་བུར་དུ་སྐད་ཆ་བཤད་སྟབས་བསྒྱུར་
ནས“དལ་མོ་བྱོས། དལ་མོར་ཤོད། ཅུང་ཙམ་འགོར་རྗེས་ཤོད་་ཟེར། དེ་
ནས་ཡང་སྨན་པར“མྱུར་དུ། སྨན་པ། ལམ་སེང་གཤག་བཅོས་བྱོས། ང་
འཐད་པ་ཡིན། ཇི་འདྲའི་མྱུར་ན་དེ་འདྲ་བཟང་། མཱར་ཁཱོའོ་གཞོགས་
ཤིག་ཏུ་ཁྲིད། ཁོ་ལ་གོ་རུ་མ་འཇུག མཱར་ཁཱོའོ། ཕྱིས་སུ་ཁྱོད་ལ་བཤད།
ཤོག ད་དུང་འོ་ཞིག་བྱོས།སྨན་པ།མྱུར་དུ་
མཱར་ཁཱོའོ་གཞོགས་ཤིག་ཏུ་ཁྲིད་སོང་། བདག་པོ་ཁྱོ་ཤུག་གཉིས་དང་
གམ་གྱི་བུད་མེད་རྣམས་ཀྱང་མྱུར་དུ་རང་རང་སར་ཕྱིན་སོང་།ཁང་བའི་
ནང་དུ་སྨན་པ་དང་ལག་རོགས་ལས་མ་འདུགསྒོ་མྱུར་དུ་བརྒྱབ་བྱུང་།
སྐུ་ཞབས་མའེ་ཁིའེ་ནའེ་ཞིས་མཱར་ཁཱོའོ་རྒྱང་ཐག་རིང་ས་ཞིག་
ཏུ་ཁྲིད་བསམ་མོད་ཐབས་བཀོད་མི་འདུག མཱར་ཁཱོའོ་ནི་འཛེར་མ་
བརྡབས་པ་ལྟར་རྡོ་ཐེམ་སྟེང་བསྡད་ནས་འགུལ་ཙམ་ཡང་མི་བྱེད།
ཁོས“ཅི་བྱུང་སོང་། ཨ་མར་ཅི་བྱུང་སོང་། ཁོ་ཚོས་མོར་ཅི་བྱེད་
བཞིན་ཡོད”ཅེས་དྲིས་བྱུང་།
སྐུ་ཞབས་མའེ་ཁིའེ་ནའེ་ཞིས་ཞི་ལྷོད་ངང་“ཉོན་དང་། ངས་ཁྱོད་ལ་
བཤད། ཁྱོད་ཀྱི་ཨ་མར་ན་ཚ་བྱུང་བས་ད་ལྟ་གཤག་བཅོས་བྱེད་དགོས་
འདུག མྱུར་དུ་འདིར་ཤོག ངས་ཁྱོད་ལ་ཞིབ་ཏུ་བཤད”
མཱར་ཁཱོའོ་ཡིས་ཨུ་ཚུགས་ཀྱིས“མིན” “ང་ངེས་པར་དུ་འདིར་
འདུག་དགོས། ཁྱེད་ཀྱིས་ང་ལ་འདི་ནས་ཤོད”ཟེར།
སྐུ་ཞབས་ཀྱིས་བཙན་གྱིས་ཁོ་རང་ཚུར་འཐེན་ཡོང་ནས་ཞི་ལྷོད་
ངང་དོན་གྱི་བརྒྱུད་རིམ་ཡོངས་རྫོགས་ཁོ་ལ་བཤད་པ་ན། ཁོ་རང་སྐྲག་
ནས་ལུས་ཡོངས་འདར་སིག་སིག་བྱེད།
གློ་བུར་དུ། རྨས་ལྕི་མོ་ཞིག་ཕོག་འདྲའི་བྲེད་སྐད་ཅིག་ཁང་བའི་ཕྱི་
ནང་ཡོངས་ལ་ཁྱབ་སོང་།
མཱར་ཁཱོའོ་ཡིས་ཀྱང་སྐད་དེ་དང་བསྡེབས་ནས་་ངའི་ཨ་མ་ལགས་
ཤི་སོང་ཟེར།
དར་ཅིག་འགོར་རྗེས། སྨན་པའི་ངོ་གདོང་འཛུམ་གྱིས་ཁེངས་ནས་
སྒོར་ཐོན་བྱུང་།
མཱར་ཁཱོའོ་ཡིས་སྨན་པ་ལ་ཁྱུག་ཙམ་བལྟས་རྗེས་ཁོའི་རྐང་བར་
འཐམ་ནས་ངུ་ཤུམ་རྒྱག་བཞིན“ཁྱེད་ལ་བཀའ་དྲིན་ཆེ། སྨན་པ་་ཟེར།
སྨན་པས་ཁོ་རང་ཡར་བསྐྱོར་ནས་“ཡར་ལོངས། ཁྱོད། སྙིང་སྟོབས་
ཅན་གྱི་བྱིས་པ་ཁྱོད་ཀྱིས་རང་གི་ཨ་མ་བསྐྱབས་སོང”ཟེར།
ཨེ་ཋི་ལཱེ།
རྒྱལ་སྟོན་དུས་ཆེན་ལ། ཁྱེད་ཀྱིས་རང་ཉིད་ཀྱི་མེས་རྒྱལ་ལ་འདི་
ལྟར་བསྔགས་བརྗོད་བྱེད་འོས།
“ཨེ་ཋི་ལཱེ་ཨ། ངས་དགའ་གུས་བྱེད་བཞིན་པའི་མེས་རྒྱལ། ངའི་
ཡབ་མེས་ཚོ་ས་འདི་ནས་སྐྱེས་ཤིང་ས་འདི་ནས་གཤེགས། ང་ཡང་
དུས་རྟག་ཏུ་ས་འདིར་འདུག་འདོད། ངའི་བྱིས་པའང་ས་འདི་ནས་སྐྱེས་
ཤིང་ས་འདི་ནས་འཆི་ངེས། ངའི་མཛེས་སྡུག་གི་ཨེ་ཋི་ལཱེ། དུས་རབས་
འགའ་ཡི་གཟི་བརྗིད་དང་རླབས་ཆེན། གཅིག་གྱུར་དང་རང་དབང་
ལྡན་པའི་ངའི་མེས་རྒྱལ་ཨེ་ཋི་ལཱེ། ཁྱེད་ཀྱིས་བླ་ན་མེད་པའི་འོད་སྣང་
མི་ཡུལ་དུ་བསྩལ་མྱོང་། ཁྱེད་ཀྱི་ཆེད། དཔའ་རྒོད་མང་བོ་ཞིག་གིས་
འཐབ་ར་ནས་རང་སྲོག་དོར་ཟིན། དཔའ་རྒོད་མང་བོ་ཞིག་འགེགས་
གསོད་གཏོང་སྒྲོམ་སྟེང་བཞུད་ཟིན། ཁྱེད་ནི་གྲོང་ཁྱེར་སུམ་བརྒྱ་དང་
བུ་ཕྲུག་ཁྲི་ཚོ་སུམ་སྟོང་གི་རླབས་ཆེན་མ་ཡུམ་ཡིན། ང་ནི་ད་དུང་བྱིས་
པ་ཞིག་ཡིན་པས་ཁྱེད་ལ་ཆ་རྒྱུས་ཆེར་མེད་ཀྱང་ནམ་ཡང་ཁྱེད་ལ་
ལྷག་བསམ་ཟོལ་མེད་ཀྱི་དགའ་གུས་བྱེད་བཞིན་ཡོད། ཁྱེད་ཀྱི་པང་
ནས་ངའི་ལྟེ་ཁྲག་ས་ལ་འཕོས། ཁྱེད་ཀྱི་བུ་ཕྲུག་ཏུ་གྱུར་བ་ནི་ངའི་མི་
ཚེ་གཅིག་གི་གཟི་བརྗིད་ཡིན། ང་རང་ཁྱེད་ཀྱི་མཛེས་སྡུག་གི་རྒྱ་མཚོ་དང་
བརྗིད་ཆགས་པའི་རི་རྒྱུད་ལ་དུངས། ཁྱེད་ཀྱི་ཁྱད་མཚར་བའི་གནའ་ཤུལ་
གྲགས་ཅན་དང་གཟི་བརྗིད་ལྡན་པའི་ལོ་རྒྱུས་ལ་དགའ། མ་ཟད་ཁྱེད་ཀྱི་
རྒྱལ་ཁོངས་ཀྱི་འཐུས་ཚང་དང་ལོ་རྒྱུས་ཀྱི་གཟི་བྱིན་ལ་འཁྲེང་། ང་ཁྱེད་
ཀྱི་ཡོད་ཚད་ལ་དགའ། ཁྱེད་ཀྱི་པང་ནས་ངས་ཐོག་དང་བོར་འོད་སྣང་
མཐོང་ཞིང་ཁྱེད་ཀྱི་མཚན་ཐོས། ངས་ཁྱེད་ལ་ཟོལ་མེད་ཀྱི་བརྩེ་བ་དང་
དྲང་བདེན་གྱི་བཀའ་དྲིན་བཅངས་ནས་ཁྱེད་ཀྱི་ཡོད་ཚད་ལ་དགའ་
ཞིང་དུངས། སྙིང་སྟོབས་ཀྱིས་ཕྱུག་པའི་ཥུའུར་རེན། འབྱོར་ཕྱུག་གི་ལྗེ་
ནོའོ་ཝ། ཤེས་ཡོན་གྱིས་ཕྱུག་པའི་བྷོའོ་ལོབ་ན། ཡིད་སེམས་བཟི་བར་
བྱེད་པའི་ཝེ་ཉི་སི། རླབས་ཆེན་གྱི་མེ་ལན། བདག་གི་བསམ་པ་རྣམ་
དག་གི་གུས་སེམས་དང་བཅས་དགའ་བ་ནི་དྲོད་ཁོལ་འཛོམས་པའི་
ཧྥི་ལཱོ་རན་སི་དང་། བརྗིད་རྔམས་ལྡན་པའི་ཕི་ལིར་མཱོ། མཛེས་སྡུག་གི་
ནེའེ་ཕེལ་ཟི། རྟག་བརྟན་གྱི་རཱོམ་ཡིན། ང་རང་ཁྱེད་ལ་དགའ། ངའི་ངོ་
མཚར་གྱི་མེས་རྒྱལ། ངས་མནའ་སྐྱེལ་དམ་འཇོག་ཕོད། ཁྱེད་ཀྱི་བུ་
ཕྲུག་ཞིག་ཡིན་ཕྱིན་ངས་རང་གི་སྤུན་ལྟར་གཅེས་ངེས། ཚེ་ལས་འདས་
པ་དང་འཇིག་རྟེན་དུ་གསོན་པའི་རླབས་ཆེན་གྱི་མི་རྣམས་ལ་ངས་
ལྷག་བསམ་ཟོལ་མེད་གྱི་བསྔགས་བརྗོད་བྱེད། ང་རང་ལས་ལ་བརྩོན་
ཞིང་གཤིས་རྒྱུད་དྲང་བའི་རྒྱལ་དམངས་ཤིག་ནས་མགོ་བརྩམས་ཏེ་
བར་མ་ཆད་པར་རང་ཉིད་ལེགས་བཅོས་བཏང་སྟེ་ཁྱེད་ལ་ངོ་གནོང་
མི་དགོས་པར་བྱ། ངས་རང་ནུས་ཅི་ལྕོགས་ཀྱིས་བྱུར་ཆགས་རྐྱེན་ངན་
དང་། རྨོངས་དད། དྲང་བདེན་མིན་པ། ནག་ཉེས་བཅས་ལ་འགོག་རྒོལ་
བཏང་སྟེ་ཁྱེད་ཉིད་རང་གི་དབང་དྲག་དང་སྟོབས་ཤུགས་ལ་བརྟེན་ནས་
འཕེལ་རྒྱས་ཡོང་བར་བྱ། ངས་མནའ་སྐྱེལ་དམ་འཇོག་ཕོད། ངས་རང་
ཉིད་ཀྱི་ཤེས་བྱ་དང་སྟོབས་ཤུགས། ལྷག་བསམ་བཅས་ཀྱིས་ཁྱེད་ལ་བློ་
དཀར་སྲི་ཞུ་བསྒྲུབ། གལ་ཏེ་ནམ་ཞིག་ངས་རང་གི་ཚེ་སྲོག་དང་ཟུངས་
ཁྲག་ཁྱེད་ལ་འབུལ་དགོས་ཀྱང་འཐད་པ་ཡིན། ངས་མགོ་བོ་དགྱེ་ནས་
ནམ་མཁར་ཅེར་ཏེ་སྐད་མཐོན་པོས་ཁྱེད་ཀྱི་མཚན་ནས་འབོད་པ་དང་
ཁྱེད་ཀྱི་དར་ཆ་ལ་ཆེས་མཐའ་མའི་འོ་ཞིག་བྱས། །།”
